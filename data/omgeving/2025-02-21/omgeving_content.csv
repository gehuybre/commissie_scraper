titel,link,ID,original_ID,content_type,commission,spreker,sprekertekst,datum,question_id,speech_link
over de nieuwe praktische wegwijzer Stikstofdepositie,,,,speech,,Andy Pieters (N-VA),"Minister, in het kader van de passende beoordeling werd de praktische wegwijzer Stikstofdepositie op 9 januari onderworpen aan een update. De wegwijzer moet begrepen worden als de meest actuele leidraad om de significantie van een effect op de speciale beschermingszones (SBZ’s) te beoordelen. Ook gezien het feit dat het al over zeer technische materie gaat, is die handleiding zeer opportuun, zeker als het gaat over de SBZ-H-gebieden (speciale beschermingszone – Habitatrichtlijngebied). Terwijl het regeerakkoord natuurlijk een vereenvoudiging van de passende beoordeling beoogt, kan worden vastgesteld dat de praktische wegwijzer vooral aanvullingen kreeg. Minister, op welke manieren zorgt deze praktische wegwijzer voor een vereenvoudiging ten aanzien van de vorige, buiten de introductie van een stroomschema? De praktische wegwijzer gaat in op effecten op habitats binnen een SBZ-H die gevoelig zijn voor de depositie van stikstof. Zijn er ook wegwijzers gepland voor de andere habitats? Welke stappen hebt u doorlopen of op stapel gezet om de passende beoordeling in haar globaliteit als instrument te vereenvoudigen, en welke tijds- en middelenwinst denkt u daarmee voor aanvragers te realiseren?",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Minister Jo Brouns,"Er wordt in de praktische wegwijzers, naast een verduidelijking, bijvoorbeeld wanneer welk beoordelingskader van toepassing is, ook in extra handvatten voorzien voor het doorlopen van de impactscoretool. Er zijn eveneens voorbeelden toegevoegd om bepaalde principes te duiden, bijvoorbeeld een leidraad scheepvaart en een leidraad inzake andere emissiebronnen. Daarnaast is ook de opbouw van de wegwijzer gewijzigd, om op die manier de info meer gericht en naargelang het type project te kunnen aanreiken. De extra informatie die is toegevoegd, is grotendeels gebaseerd op vragen of onduidelijkheden die werden gemeld aan onze administratie. In de passende beoordeling dient te worden nagegaan of de vergunningsplichtige activiteit, plan of programma de realisatie van de instandhoudingsdoelstellingen (IHD’s) in een speciale beschermingszone al dan niet hypothekeert. Een praktische wegwijzer biedt dus een actuele leidraad voor het beoordelen van een effect daarop voor een bepaalde effectgroep in het Habitatrichtlijngebied. De praktische wegwijzer voor de effectgroep stikstofdepositie is een vertaling naar de praktijk van de bepalingen in het Stikstofdecreet. Dat decreet is gericht op de habitats waarvoor instandhoudingsdoelstellingen zijn vastgesteld in de S-IHD-besluiten (specifieke instandhoudingsdoelstelling) voor elke SBZ aangewezen met toepassing van de Habitatrichtlijn. Het zijn dus de tot doel gestelde habitats die zich situeren binnen de desbetreffende SBZ-H, die binnen de passende beoordeling in rekening moeten worden gebracht. Naast de praktische wegwijzers, die vooral proberen wegwijs te maken in de verschillende procedures, wil de Vlaamse Regering ook de kaders verder vereenvoudigen. In uitvoering van het Vlaamse regeerakkoord richtte ik reeds, samen met de minister-president, een gemengde commissie van experten, academici en administraties op die concrete voorstellen voor een versnelling en vereenvoudiging van het aanvragen, verkrijgen en behouden van omgevingsvergunningen moet uitwerken. Er werd ook heel specifiek verwezen naar bijvoorbeeld de milieueffectrapportage (MER) en de passende beoordeling als een opdracht voor die commissie. Onlangs besloot de Vlaamse Regering ook om een traject op te starten naar verdere administratieve en regelgevende vereenvoudiging, alsook om een actieplan op te stellen om de competitiviteit en de productiviteit van de Vlaamse economie te verhogen. De minister-president zal ook die trajecten intensief begeleiden. Hij vroeg mij ook om wat mijn beleidsdomein betreft met voorstellen voor bijkomende vereenvoudigingen te komen, dus ook op het vlak van de passende beoordeling. Onder meer het Vrijstellingsbesluit kan ook hier mogelijkheden bieden. Daarover hebben we het zojuist ook al uitgebreid gehad.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Andy Pieters (N-VA),"Dank u wel, minister. Ik denk dat het goed is dat de wegwijzer op zich gebaseerd is op alle input die sinds de vorige wegwijzer is binnengekomen bij de administratie. Ik denk dat de vergunningverleners op het terrein, maar ook de studiebureaus die proberen de impact in kaart te brengen, inderdaad heel veel kennis in huis hebben sinds het Stikstofdecreet. U meldt ook dat ook de vereenvoudiging van de passende beoordeling op zich een opdracht is die binnen de gemengde commissie bekeken zal worden. Dat was nieuws voor ons, maar op zich is het goed, denk ik, dat men daar experten naar laat kijken. De praktische wegwijzer is nu bijna twee maanden online en meegedeeld aan de diverse belanghebbenden. Hebt u al weet van de eerste reactie op die nieuwe wegwijzer? Is er eventueel ook een toelichting of roadshow of zo gepland voor de belanghebbenden om bijkomende duiding te geven bij wat er al dan niet veranderd, verduidelijkt of gepreciseerd is in die wegwijzer?",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Bart Dochy (cd&v),"Minister, het woord ‘wegwijzer’ zegt het zelf: die moet de weg wijzen. Maar de reflectie die ik uit het veld hoor, is dat die wegwijzer eigenlijk de weg naar de doolhof wijst. Die wegwijzer zou dus eigenlijk veel duidelijker, helderder en robuuster moeten zijn en meer rechtszekerheid moeten geven, want heel wat studiebureaus met specialisten die jaren ervaring inzake de milieureglementering hebben, verdwalen in die wegwijzer. Zo wordt dat aangevoeld.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Minister Jo Brouns,"Collega’s, ik denk dat we het over één ding eens zijn, namelijk dat het over complexe regelgeving gaat. De Vlaamse wegwijzers moeten inderdaad wel de weg wijzen, het liefst in de juiste richting. Ze moeten duidelijk zijn en duiding geven. Collega Pieters, die tussentijdse duidingen zijn er, die questions and answers (Q&A) zijn er, maar dat verdient inderdaad voortdurend aandacht. Men moet nauwlettend volgen of het beoogde doel ook bereikt wordt. Ik heb verwezen naar de gemengde commissie. In het regeerakkoord staat heel duidelijk opgesomd wat wij van hen verwachten. We kunnen bijkomend vragen of ze zich kunnen buigen over de vereenvoudiging. We kunnen dat doen in het kader van de administratieve vereenvoudiging in het project Regelrecht. We hebben ook het wetenschappelijk team dat zich buigt over het debat rond emissie versus depositie. Er zijn dus wel wat plaatsen waar we aan de betrokken experts vragen om zich te buigen over die passende beoordeling, die zonder meer een heel belangrijk instrument blijft bij de Vlaamse vergunningverlening. Gelet op de densiteit in ons Vlaanderen zal dat steeds een belangrijker instrument zijn. Dan is het voor mij ook belangrijk dat dat goed hanteerbaar en bruikbaar is en heel doelgericht ingezet kan worden in functie van een robuuste vergunningverlening.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Andy Pieters (N-VA),"Minister, het is duidelijk dat het stikstofdossier bijzonder complex blijft, maar anderzijds zitten we natuurlijk wel in een situatie die toch iets gunstiger is dan die van onze noorderburen, dus in die zin moeten we alles relativeren. Natuurlijk is het wel zo dat die praktische wegwijzer geen extra drempels mag creëren. De heer Dochy zegt dat men kan verdwalen in die wegwijzer. Dat is natuurlijk niet de bedoeling, dus het is belangrijk dat we blijven zoeken naar een verdere verstaanbare uitleg voor diegenen die daar dagelijks mee bezig moeten zijn, natuurlijk zonder dat we de milieudoelen en het behalen van die doelen in het gedrang brengen. Het is goed dat u die extra opdracht hebt gegeven aan de gemengde commissie.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de Natuurherstelwet en de optie om in te schrijven op alle mogelijke uitzonderingen,,,,speech,,Mieke Schauvliege (Groen),"Minister, op 19 februari moest België aan de Europese Commissie laten weten of het uitzonderingen wenst op bepaalde opgelegde herstelmaatregelen. Vlaanderen houdt alle opties open en duidt alle mogelijke afwijkingen en flexibele opties aan. Nog voor er een plan of budget op tafel ligt, kiest Vlaanderen er dus voor om alle mogelijke achterpoortjes en uitzonderingen open te houden. De focus van Vlaanderen lijkt duidelijk: in plaats van nu al alles in het werk te stellen om de quick wins voor de uitvoering van de Natuurherstelwet uit te voeren, stelt u alles in het werk om er onderuit te komen. De Europese Natuurherstelverordening bevat specifieke uitzonderingsgronden die lidstaten kunnen inroepen. Zo zijn er uitzonderingen mogelijk voor projecten die verband houden met hernieuwbare energie en nationale defensie. Daarnaast kunnen lidstaten bepaalde herstelverplichtingen uitstellen of aanpassen in gevallen van grootschalige overmacht, onvermijdelijke habitattransformaties of rekening houdend met regionale en plaatselijke kenmerken en bevolkingsdichtheid. Uitzonderingen zijn dus niet de norm. De uitzonderingen gaan daarenboven gepaard met een compensatieregeling om ervoor te zorgen dat de Natura 2000-doelen binnen de grotere biografische regio zeker gerealiseerd kunnen worden. Als er al uitzonderingen worden toegestaan, komen ze mogelijks met een prijs. Mijn vragen aan u, minister: op welke artikels en deelartikels zijn uitzonderingen aangevraagd? Wat is in deze fase de verantwoording om alle mogelijke uitzonderingen in de Natuurherstelwet aan te vragen? Terwijl het wenslijstje met uitzonderingen al bij de Europese Commissie ligt, blijft het voorlopig stil over hoe de uitvoering van de Natuurherstelwet gefinancierd zal worden. Hoe wordt de financiering van de natuurherstelmaatregelen eigenlijk voorzien? Zijn er specifieke budgetten toegewezen? Want uit de hoorzitting bleek dat alvast niet het geval.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Minister Jo Brouns,"Collega’s, in het regeerakkoord is over de Natuurherstelwet het volgende opgenomen: “We benutten maximaal de koppelkansen om de doelen te bereiken en de in de wet voorziene afwijkingsmogelijkheden die bij de opmaak van de nationale plannen kunnen worden ingezet.” De uitzonderingen onder artikel 4.14, 4.15 en 4.16, worden generiek voorzien op de artikelen 4.11 en 4.12, dat gaat over het zogenaamde verslechteringsverbod, en moesten dus niet apart aangevraagd te worden. Het gaat meer bepaald over overmacht, onvermijdelijke habitattransformaties die rechtstreeks het gevolg zijn van de klimaatverandering en handelingen of nalatigheid door derde landen waarvoor de betrokken lidstaat niet verantwoordelijk is. Daarnaast kan een plan of project van groot openbaar belang, waarvoor geen minder schadelijke alternatieve oplossingen beschikbaar zijn, buiten de Speciale Beschermingszones (SBZ) afwijken van artikel 4.11 en 4.12. In de Speciale Beschermingszones blijven de Habitat- en Vogelrichtlijnen gelden en moet voor afwijkingen de zogenaamde ADC-procedure gevolgd worden: een alternatievenonderzoek, dwingende redenen van openbaar belang moeten aangetoond worden en de compensatie moet volgen. Het gaat dus enkel nog om de mogelijke uitzondering beschreven in het artikel 4.13 van de Herstelverordening. De lidstaten dienden de Europese Commissie voor 19 februari laatstleden in kennis te stellen van hun voornemen om de bepaling toe te passen en de daaraan verbonden voorwaarden te vervullen. De manier waarop deze vervuld worden, moet beschreven worden in het nationaal herstelplan. Het effectief benutten van deze mogelijkheid kan volgens deze regeling dus pas na de definitieve indiening van het Nationaal Herstelplan bij de Europese Commissie. Dat moet volgens de verordening gebeuren uiterlijk 1 september 2027. Het is een complexe regeling, die ik u graag ook even verder verduidelijk. Het artikel 4.13 maakt het mogelijk om buiten de Speciale Beschermingszones de toepassing van de bepalingen in de Natuurherstelverordening ter voorkoming van verslechtering op een specifieke, meer flexibele manier toe te passen. Het benutten van deze mogelijkheid is aan voorwaarden, zoals alternatieven en compensatie, onderworpen. Ik wijs erop dat deze logica nu niet rechtstreeks van toepassing gemaakt wordt. Het enige dat wij nu doen, is melden aan de Europese Commissie dat Vlaanderen in de toekomst van die optie gebruik wil maken. Onder artikelen 6 en 7 zijn bovendien enkele vrijstellingen voorzien, welke gedeeltelijk optioneel zijn en uitwerking moeten krijgen in het Natuurherstelplan. Het gaat om activiteiten die de nationale defensie dienen of uitwerking geven aan projecten die energie opwekken uit hernieuwbare bronnen. Ik ga in op uw tweede vraag. Op dit moment gaat het om een principiële keuze, die volgt uit het regeerakkoord en het standpunt van de vorige Vlaamse Regering in het proces voor de goedkeuring van de Natuurherstelverordening. Vlaanderen was kritisch vanwege de socio-economische gevolgen. Vandaar de keuze om, waar mogelijk, de doelstellingen en verplichtingen van de Natuurherstelverordening flexibel en op maat van Vlaanderen toe te passen. De precieze modaliteiten zullen, zoals al gezegd, in het herstelplan worden beschreven volgens de bepalingen van de verordening. Er zijn zes beleidsvoorbereidende werkgroepen aan de slag voor de opmaak van het Natuurherstelplan. Een van de opdrachten voor elk van die werkgroepen is een antwoord formuleren op de volgende vraag: in welke mate zullen de Natuurherstelverordening en het nationaal herstelplan het toekomstige Vlaamse natuurbeleid mee bepalen? Die vraag omvat de volgende deelvragen: hoever komen we met het huidige beleid, denk bijvoorbeeld aan de Programmatische Aanpak Stikstof (PAS) of aan Blue Deal? Hoe groot is de afstand tot de streefdoelen en verplichtingen van de Natuurherstelverordening? Welke extra maatregelen zijn absoluut noodzakelijk om die te halen? Welke mensen, middelen en instrumenten moeten we daartoe inzetten? Dat zijn belangrijke vragen. Het lijkt me evident dat er pas een middelentoewijzing kan gebeuren wanneer er een onderbouwd en uitgewerkt antwoord op deze vragen is. Ik zal de betrokken administraties vragen om een slim systeem van labeling te ontwikkelen, om zo inzicht te krijgen in alle budgetten die passen binnen de uitvoering van de Natuurherstelverordening. Ik wil ook nog meegeven dat budgetten die onder de bevoegdheid van collega-ministers vallen, kunnen bijdragen aan de realisatie van de Natuurherstelverordening.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Mieke Schauvliege (Groen),"Minister, we hebben hier een hoorzitting gehad waarin de administratie de verschillende stappen heeft toegelicht. Het is fijn om te horen dat die exact hetzelfde vertellen als wat u hier komt vertellen, namelijk dat het allemaal nog heel lang zal duren. Vorige week beweerden collega’s van de N-VA in deze commissie dat er een politiek akkoord is dat de middelen voor natuurherstel uit de middelen van de stikstofsanering moeten komen. Als ik terugkijk naar de hoorzitting over de Natuurherstelwet, kwam daarin naar voren dat de middelen van de stikstofsanering onderdeel zijn van de totale maatregelen die moeten worden genomen voor het natuurherstel, maar dat dat absoluut niet volledig dekkend is voor de uitrol van alle elementen die leiden tot natuurherstel. Minister, ik hoor u daarnet een heel traject opsommen over hoe u finaal tot de financiering van het natuurherstel zou komen. Ik had graag van u vernomen welke budgetten er voor 2025 al voorzien zijn voor natuurherstel, naast de reguliere budgetten rond natuur. U hebt vorige week immers gezegd dat er 80 miljoen euro wordt voorzien. Op de hoorzitting hebben we gehoord dat het over 52 miljoen euro gaat. Maar tijdens de uiteenzetting van de administratie heb ik vernomen dat dat op dit moment niet voldoende is om aan de voorwaarde van de Natuurherstelwet te voldoen. Minister, wat is er nu precies voorzien? Wanneer gaat u bepalen hoeveel budget er nodig zal zijn? Want koken kost geld en hoe langer u wacht, hoe langer het zal duren vooraleer er echt maatregelen kunnen worden genomen.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Sanne Van Looy (N-VA),In het regeerakkoord staat dat we maximaal koppelkansen zullen benutten om de doelen te bereiken en ook dat we zullen gebruikmaken van de voorziene afwijkingsmogelijkheden. Er staat ook dat er wordt voorzien in de vereiste inspraak en monitoring. Ik denk dat dat laatste heel belangrijk is. Welke vormen van inspraak werden er voorzien in het traject naar het aanvragen van die afwijking? Welke monitoring zult u daar nog verder voorzien? Tot slot: Vlaanderen is dichtbevolkt en de Natuurherstelwet is generiek. Daarom staan die uitzonderingen ook in de wet. Maar ik wil hier toch nog eens heel duidelijk benadrukken dat gebruikmaken van een uitzondering niet gelijk is aan het geen belang hechten aan natuurherstel. Ik denk dat we het daarover allemaal eens zijn.,dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Andy Pieters (N-VA),"Mevrouw Schauvliege wees terecht naar de middelen van de stikstofprovisie die kunnen en zullen worden ingezet voor het stikstofsaneringsplan. Ik denk dat mevrouw Van der Spiegel tijdens de hoorzitting een goede diagram heeft getoond, waarmee ze duidelijk maakt dat de Natuurherstelwet het stikstofsaneringsplan omvat, maar natuurlijk meer zal vergen dan dat. Daarbij heeft ze ook heel duidelijk gemaakt dat ze nog de impact in kaart aan het brengen zijn van wat er dan allemaal nodig is naast stikstofsaneringsplan. Maar wat wel duidelijk is, is dat er al een vraag was om ongeveer 52 miljoen euro uit de stikstofprovisie toe te wijzen aan de twee entiteiten, enerzijds het Instituut voor Natuur- en Bosonderzoek (INBO) en anderzijds het Agentschap voor Natuur en Bos (ANB). Kunt u duiden wat daarvan de stand van zaken is?",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Kris Verduyckt (Vooruit),"Voor Vooruit is het implementeren van de Natuurherstelwet tegen 2030 heel belangrijk voor de gezondheid van de Vlamingen, voor de staat van onze natuur en ook voor onze waterkwaliteit. Het staat ook in het regeerakkoord. Minister, u zegt dat de vorige Vlaamse Regering kritisch was. Dat kan zijn, maar het huidige regeerakkoord is vrij duidelijk. Het regeerakkoord is ook heel coulant, want het geeft inderdaad de mogelijkheid om gebruik te maken van die uitzonderingen, maar voor alle duidelijkheid: er is wel geen enkele vrijgeleide om onder de Natuurherstelwet uit te komen. In de hoorzitting hoorden we dat we al negen maanden achter zijn op het schema. Ik heb nog niet veel gelezen over natuurherstelmaatregelen, wel over een onrealistisch idee over het verplaatsen van natuurgebieden. Wel, dan maakt mij dat vandaag nog niet enthousiast over de aanpak inzake natuurherstel. Minister, voor ons is het heel duidelijk: onze natuur in een bijzonder slechte staat. We spraken in het regeerakkoord af dat u daar komaf mee maakt. Wij rekenen dus op u. Het zou wel goed zijn dat we snel ook wat concreet zicht zouden krijgen op herstelmaatregelen. Ik vraag me dus af wanneer we daar in het voorgestelde traject een zicht op zullen krijgen.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Minister Jo Brouns,"Dank u wel, collega’s. Het is inderdaad zeker zo dat een deel van de middelen waarin is voorzien voor de stikstofsanering ook in functie van natuurherstel zal worden ingezet. Ik vind het ook belangrijk om dat sterk te benadrukken: er wordt altijd gefocust op het draaien aan de stikstofknop voor het verbeteren van onze natuur, maar natuurbeheer en natuurherstel zijn minstens zo belangrijk. Die middelen worden daar dus ook voor ingezet, naast de reguliere budgetten uit de PAS-provisie. Meer nog, we bereiden nu volop een dossier voor, nog voor dit voorjaar, in functie van natuurherstel en dus ook gericht op de inzet van die PAS-provisie. Wat de uitvoering van de Natuurherstelwet betreft, werd verwezen naar de datum, september 2027. Dat is nadien van kracht, maar dat betekent niet dat we daarvoor niets zullen doen qua natuurherstel. Koppelkansen voor natuurherstel: ja, maximaal. De gevraagde uitzonderingen zijn ingegeven door zorgen uit het verleden. Ik heb het recent nog aan de Europese collega’s gezegd: ongelijke situaties mag je niet gelijk beoordelen. Wij zitten hier in een bijzonder unieke situatie. Wat de juridische connotatie van verslechteringsverboden betreft: in hoofde van een jurist of een rechter is dat vaak bijzonder risicovol qua beoordeling. We hebben het daar daarstraks nog over gehad. Collega’s, de middelen daarvoor zullen dus zeker vrijgemaakt kunnen worden, dus ook uit de PAS-provisie. Collega Verduyckt, u hoeft zich geen zorgen te maken als het gaat over het verplaatsen van natuur. Dat is nu net voor een stuk ingegeven door de vraag waar je welke natuur het best kunt realiseren. Ik heb ook wel gelezen dat dat misschien heel fout geïnterpreteerd kan worden, alsof we ergens iets met de schop gaan uitgraven. De voorbije dagen zijn natuurverenigingen zelf nog met ideeën en voorstellen gekomen op dat vlak, omdat er bepaalde plaatsen in Vlaanderen zijn waar nieuwe habitats misschien meer kansen kunnen krijgen dan sommige die vandaag verstikt worden door bepaalde economische activiteiten. Ik denk dat we dus gewoon heel pragmatisch openheid aan de dag moeten durven te leggen als het specifiek gaat over uw zorg rond het verplaatsen van natuur. Collega’s, ik kan alleen maar zeggen dat die koppelkansen en die uitzonderingen ingegeven zijn door een oprechte bekommernis om aan natuurherstel te doen op maat van Vlaanderen, gelet op de ruimtelijke uitdagingen die wij hier hebben om economie en ecologie met elkaar te blijven verbinden.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Mieke Schauvliege (Groen),"Minister, dat u aan natuurherstel doet op maat van Vlaanderen, het zou er nog maar aan ontbreken, maar dat betekent dat, aangezien we met veel zijn, we ook veel natuur nodig hebben om aan onze behoeftes te kunnen voldoen om te genieten van de natuur, om aan recreatie te doen, om tot rust te komen. In plaats van te downsizen zou het dus meer gepast zijn om te ‘upsizen’. Ik hoor u eigenlijk opnieuw geen concrete beloften maken. U kunt ze vrijmaken, maar zult u ook de budgetten vrijmaken, en wanneer? (Opmerkingen van minister Jo Brouns) U zegt dat er dit voorjaar een plan komt. Ik hoop dat dit voorjaar de mensen van het agentschap en alle anderen die met natuurherstel bezig zijn, aan de slag kunnen, desnoods met de schop in de grond, als u het zo beter begrijpt, zodat men echt werk kan maken van natuurherstel, want wat u mij hier geantwoord hebt, biedt helemaal geen vertrouwen. Ik hoor u alleen maar spreken over een deel van het budget voor stikstofsanering, maar eigenlijk heeft de administratie hier gezegd dat dat budget voor stikstofsanering totaal niet voldoende is om aan de noden te voldoen, om aan dat natuurherstel te werken. In plaats van zo lang mogelijk te dralen, zo veel mogelijk af te pingelen, zou u dus zo snel mogelijk vooruit moeten gaan en proberen te zoeken naar extra middelen, zodat elke Vlaming in zijn of haar buurt op wandelafstand kan genieten van een stukje natuur of een beetje bos.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de atlas van de woonreservegebieden,,,,speech,,Lydia Peeters (Open Vld),"Sinds enkele maanden, ik denk sinds eind december, kunnen we de vernieuwde atlas van woonreservegebieden consulteren op de website van het Departement Omgeving. Deze atlas of kaartenbundel vervangt de vroegere atlas van de woonuitbreidingsgebieden. Hierbij staat duidelijk het volgende vermeld: “Het is een informatief instrument ten dienste van beleidsmedewerkers, planologen en belanghebbenden met het oog op de monitoring van het realiseren van de woonreservegebieden in Vlaanderen.” Voordien hadden we de atlas van de woonuitbreidingsgebieden, die eveneens tot doel had om aan te geven welke gebieden planologisch in aanmerking kwamen voor ontwikkeling, gebaseerd op bestaande plannen. Ik denk hierbij aan ruimtelijke uitvoeringsplannen (RUP’s), bijzondere plannen van aanleg (BPA’s), algemene plannen van aanleg (APA’s), verkavelingen, bestaande bebouwing, de principiële akkoorden (PRIAK’s), de woonbehoeftestudies en uiteraard ook aan de verschillende structuurplannen van de gemeenten. Daarnaast werd ook de feitelijke toestand, met name de bestaande bebouwing, opgenomen in die atlas van de woonuitbreidingsgebieden. Sinds de nieuwe wetgeving van mei 2023 zijn woonuitbreidingsgebieden niet meer aan de orde, maar wordt er gekeken naar de woonreservegebieden. Wie vandaag de atlas van de woonreservegebieden wil inkijken – die door iedereen vrij te consulteren is – om de status van een gebouw na te gaan, komt vaak tot vreemde vaststellingen. Minister, ik heb het eens gecheckt voor mijn eigen gemeente. Die atlas van de woonreservegebieden, met de effectieve bebouwing, blijkt heel wat fouten te bevatten. De atlas strookt dus zeker niet met de feitelijke toestand. Ik heb dan ook de volgende vragen aan u, minister. Wat is volgens u de waarde van deze nieuwe atlas van de woonreservegebieden? In welke mate wordt deze atlas gebruikt voor de monitoring van de woonreservegebieden? Erkent u dat die nieuwe atlas tal van leemten vertoont en/of dat vele delen zijn ingekleurd als gestolpte gebieden terwijl ze de facto, soms al decennialang, bebouwd of ontwikkeld zijn? Wat is de huidige toestand van de gestolpte versus de niet-gestolpte woonreservegebieden en de bebouwingstoestand?",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Minister Jo Brouns,"Collega, laat mij beginnen met heel duidelijk te stellen dat deze kaart geen enkele maar dan ook geen enkele juridische waarde heeft. De kaart is vooral bedoeld om de realisatie van de bouwshift mee te monitoren. Ik zal het nu al zeggen: het kan op dat vlak alleen maar een nuttig instrument zijn als we samenwerken met de lokale besturen. Zij moeten daartoe de nodige input leveren en ook de accuraatheid van de tool controleren. Daartoe zal de kaart elk jaar een update krijgen. Het betreft hier een zeer recente kaart, namelijk van november vorig jaar, die inderdaad nog wat kinderziektes vertoont. De opmaak van die atlas is gebeurd op basis van bestaande databronnen en de juistheid van de atlas is dus daarvan afhankelijk. Die data bestaan uit gegevens van het DSI-loket (digitale stedenbouwkundige informatie), het vergunningenregister van lokale besturen en het Omgevingsloket. Leemtes of niet juist ingekleurde percelen zijn vooral te wijten aan niet of onvoldoende ingevoerde aanvragen voor groepswoningbouw van sociale huisvestingsmaatschappijen en een onvolledig vergunningenregister van lokale besturen. Die leemtes zijn eenvoudig te verhelpen wanneer lokale besturen een kwaliteitscontrole doen van de atlas voor hun grondgebied en er zo mee voor zorgen dat de database juister wordt. Het is dus een wisselwerking. Er is samenwerking nodig om tot een optimaal instrument te komen. Het is daarbij vooral de betrachting om een goede monitoring te kunnen doen. De atlas zal dus nooit de bedoeling hebben om te beoordelen of een perceel of een gebied gestolpt dan wel niet gestolpt is. Daartoe zal een lokaal bestuur in realiteit heel vaak in zijn archieven moeten duiken. Wij hebben dit echter nog niet willen vragen van onze lokale besturen omdat, zoals jullie weten, het decreet Woonreservegebieden momenteel ter beoordeling bij het Grondwettelijk Hof ligt. Wij wachten die uitspraak af. Ondertussen kunnen lokale besturen die dat wensen, wel aan de slag om de kaart verder te verfijnen. Maar laat duidelijk zijn dat de atlas dus momenteel het best met een grote disclaimer komt wat betreft de correctheid over of een perceel al dan niet gestolpt is. Wat uw vraag betreft over de huidige toestand van de gestolpte versus de niet-gestolpte woonreservegebieden, verwijs ik naar mijn schriftelijk antwoord van december vorig jaar. Hierin is aangegeven dat in Vlaanderen 13.350 hectare gestolpt is en 15.935 hectare niet-gestolpt. Voor de bebouwingstoestand gaat mijn administratie uit van de meest actuele landgebruikskaart, daterend van 2022, en dat geeft het volgende resultaat. Het bebouwd aandeel van de gestolpte gebieden is ongeveer 5600 hectare en het bebouwd aandeel van de niet-gestolpte gebieden ongeveer 10.000 hectare. Net binnen het bebouwd aandeel van de gestolpte gebieden, namelijk de 5600 hectare, dringt een verdere verfijning zich op om te kunnen bepalen hoeveel hectare in werkelijkheid gestolpt is en kansen biedt voor het versterken van de open ruimte.",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Lydia Peeters (Open Vld),"Dank u wel voor uw antwoord, minister. U zegt heel duidelijk dat de atlas geen juridische waarde heeft, dat er een jaarlijkse update komt en dat u vooral rekent op samenwerking met de lokale besturen. Ik weet niet of het klopt dat lokale besturen vaak over een onvolledig vergunningenregister beschikken. Ik denk dat dat alleszins niet zo is in uw gemeente en in mijn gemeente. Desalniettemin kom ik tot de conclusie dat er flagrante fouten in zitten inzake de woonreservegebieden die opgenomen zijn in de kaart voor mijn gemeente. Een aantal gebieden zijn geel/oranje – laten we ‘gelig’ zeggen – ingekleurd, wat zou betekenen dat ze gestolpt zijn. De grijze gebieden zijn zogezegd niet-gestolpt. Maar vaak blijken gelige gebieden toch al lang ontwikkeld te zijn, soms al twintig jaar. Je hoeft enkel maar het geoloket naast een kaartje van Google Maps te leggen om te zien dat het totaal niet klopt wat wordt aangegeven aangaande de bebouwing. Hoe gaat men dat monitoren? U zegt dat ruim 13.000 hectare gestolpt is en ruim 13.000 hectare niet gestolpt. Als al een deel van die gestolpte gebieden ontwikkeld is, stel ik me toch een vraag. Als men dergelijke kaarten opmaakt, waarom gaat men dan niet vooraf te rade bij de lokale besturen? Ik vraag dat omdat we waarschijnlijk allemaal nog wel het verhaal kennen van de befaamde boskaart in 2018. Ook toen had men vanuit een ivoren toren, vanuit Brussel, een kaart opgemaakt aan de hand van foto’s. Aan de hand daarvan had men bepaald dat er op bepaalde beboste gebieden niet meer gebouwd mocht worden. Op andere kaarten, de pluviale kaarten, die ik hier enkele weken geleden ter sprake bracht, staan enorm veel fouten. Als men de administraties erop wijst dat bepaalde zaken niet kloppen, zeggen die daar niets mee te maken te hebben en zich te baseren op hun kaart. Minister, ik vrees dat ook deze kaarten – en ik nodig iedereen uit om dezelfde oefening te maken – van de woonreservegebieden vol fouten en vol leemtes zitten en zodoende een vertekend beeld geven. Meer nog, als ik de verschillende kaarten over elkaar leg – wat mogelijk is in het geografisch informatiesysteem (GIS) – wordt straks elke onbebouwde kavel onbebouwbaar verklaard, zonder dat de burger dat weet. Dat gebeurt op basis van kaarten die nooit aan een plan-MER-studie (milieueffectrapport) onderhevig zijn geweest, kaarten die nooit aan een openbaar onderzoek onderworpen werden, kaarten die geen juridische basis hebben maar die wel door elke administratie gebruikt worden om aan te geven waar niet gebouwd mag worden. Daar maak ik me enorm veel zorgen over, minister. Eigenlijk wordt het eigendomsrecht hier volledig uitgehold op basis van zulke kaartmodellen, maar de overheid mag dat allemaal opleggen vanuit de ivoren toren in Brussel. Lokale besturen, waarin we veel vertrouwen hebben, mogen ernaar kijken maar hebben geen inspraak. Dat vind ik een heel vreemde manier van werken. Ik wil u bij dezen vooral aanmanen, minister, om de administratie tot de orde te roepen en te kijken hoe dat in de toekomst beter kan.",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Mieke Schauvliege (Groen),"Minister, ik heb goed geluisterd naar uw antwoord. U hebt gezegd dat die kaarten indicatief zijn en bedoeld zijn om de bouwshift en de evolutie in de bouwshift te monitoren. Ik moet collega Peeters echter bijtreden: daar zitten inderdaad wel wat fouten in. Ook voor mijn gemeente heb ik vastgesteld dat wat gestolpt is, niet-gestolpt is en omgekeerd – er zitten fouten in in beide richtingen. Ik vraag me dus af, als er een kaartenset gelanceerd wordt met de bedoeling daarmee beleid te monitoren, wat er dan gebeurt als blijkt dat die kaarten grote fouten bevatten. Ik ben absoluut niet tegen het feit dat de administratie indicatieve kaartensets maakt om beleid op te volgen, maar dan moet wel heel duidelijk zijn wat de foutenmarge daarvan is. Het moet ook heel duidelijk zijn wat het statuut van die kaarten is.",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Sanne Van Looy (N-VA),"Ik kan alleen maar mee de noodzaak van volledige data onderschrijven voor een goed ruimtelijkeordeningsbeleid. Ik begrijp u natuurlijk ook wel, minister: lokale besturen dragen ook een verantwoordelijkheid in het vervolledigen van die data. Mevrouw Peeters, ik ben het niet volledig eens met u en vind dat u de redenering omdraait aangaande die woonuitbreidingsgebieden en woonreservegebieden. Dat zijn gebieden waarop niet automatisch het recht tot bebouwing rust. Enkel wanneer een noodzaak aan extra woningen blijkt, kunnen die woonreservegebieden worden aangesneden. Ik vind dat wel een belangrijk element om mee te nemen. Ik denk zelfs dat heel wat woonuitbreidingsgebieden net een onderdeel kunnen uitmaken van de bouwshift en dat ze het beleid inzake open ruimte kunnen faciliteren. Vandaag stond in de krant dat de gemeente Diest een woonuitbreidingsgebied heeft omgevormd tot groene ruimte om het landelijke karakter van de dorpen daarin te versterken. Ik denk dat we de woonuitbreidingsgebieden ook daarvoor moeten inzetten. Ik herhaal nogmaals mijn vraag: in hoeverre worden die woonuitbreidingsgebieden of woonreservegebieden meegenomen om bijvoorbeeld de bosuitbreidingsdoelstellingen te realiseren?",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Leo Pieters (Vlaams Belang),"Ook ik moet collega Peeters bijtreden. Als je ziet dat veel gebieden al jaren gerealiseerd zijn, terwijl ze op de kaart anders ingekleurd zijn, dan vraag ik me af in welke mate het lokale bestuur daarop een directe invloed kan hebben. Voor al die verkavelingen zijn, na aanvragen, toch vergunningen verleend, die niet enkel lokaal bekend zijn? Er zijn toch tal van digitale mogelijkheden, die ook op overheidssites gebruikt kunnen worden, waarop alle besliste of vrijgegeven verkavelingen te vinden zijn? In welke mate zijn de lokale besturen ertoe gemachtigd om aanpassingen te doen? Zijn er veel administratieve zaken nodig om dat in orde te brengen?",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Minister Jo Brouns,"Collega’s, ik heb in het begin van mijn antwoord inderdaad meegegeven dat de atlas geen juridische gevolgen heeft. Ik vind het ook belangrijk om dat nogmaals te benadrukken. Ik ben ook altijd bijzonder kritisch als het gaat over kaarten die tot stand komen op basis van een zuivere desktopoefening. Ik denk dat ik dat ook al een paar keer gezegd heb, bijvoorbeeld aangaande de pluviale kaart en over de toekomstige verdere afbakening van de watergevoelige openruimtegebieden (WORG’s). Dat is ook niet iets dat men zomaar in Brussel achter een pc maakt. Ik vind het echter heel belangrijk – hier nogmaals – dat we elkaar kunnen helpen. Als we in Vlaanderen een beleid willen ontwikkelen rond het maximaal bewaken van open ruimte en als we kritisch zijn ten opzichte van de gebieden die we nog willen ontwikkelen op het vlak van de woonreservegebieden, en als we daartoe instrumenten ontwikkelen, dan is het belangrijk dat we dat doen in nauw overleg met de lokale besturen en dat zij inderdaad ook input kunnen leveren. Collega Peeters, het mag gezegd worden dat Dilsen-Stokkem inderdaad een voorbeeldgemeente is op het vlak van ruimtelijke ordening; daar kan ik van meespreken. Ik ben echter wel eens benieuwd hoeveel lokale besturen in Vlaanderen al elke vergunning gedigitaliseerd hebben, al opgeladen hebben in een register. Ik denk niet dat alle Vlaamse gemeenten dat al volledig gedaan hebben. Het zou ons natuurlijk wel helpen om zo’n register te hebben om dit soort zaken al te kunnen doen. Aangezien al herhaaldelijk aangetoond werd dat zuiver desktopmatige oefeningen achter een pc in Brussel gaten vertonen, vind ik het dus belangrijk dat we, als we een instrument ontwikkelen dat tot doel heeft het ruimtelijk beleid te monitoren, een samenwerking met de lokale besturen opzetten om tot gedragen, heel accurate data en kaarten te komen die ons zowel op het lokale, provinciale als het Vlaamse niveau kunnen helpen met ons ruimtelijk beleid.",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Lydia Peeters (Open Vld),"Minister, ik ben het alleszins met u eens dat er nood is aan zo’n gedigitaliseerde databank. Ik denk dat het de taak is van het Departement Omgeving om daar zo snel mogelijk werk van te maken, zodat men beschikt over accurate gegevens. Verder ben ik blij dat u verwijst naar de WORG’s, de watergevoelige openruimtegebieden, omdat daarin net een verschil zit met al deze kaarten. Bij de watergevoelige openruimtegebieden is er een planproces, is er een inspraakprocedure, is er een plan-MER opgemaakt. Kortom: daar worden alle stappen correct doorlopen. Voor deze kaarten en voor de pluviale kaarten worden kaarten zonder meer van bovenuit ingekleurd en wordt daaraan een toestand gekoppeld. Die toestand is inderdaad niet juridisch bindend, dat begrijp ik goed. Maar de facto is het wel zo dat, als een burger vandaag naar het stadhuis van zijn gemeente gaat met de vraag hoe zijn kavel ingekleurd werd, hij een kaartje krijgt met gele, gestolpte gebieden en grijze, niet gestolpte gebieden. In mijn gemeente zijn er gele, gestolpte gebieden die evenwel al 25 jaar volledig ontwikkeld zijn door woonmaatschappij Landwaarts. Men wil monitoren aan de hand van deze kaart, maar men monitort op basis van foute gegevens. Ik denk dat de Vlaamse overheid zich dat anno 2025 niet kan permitteren. Ik vind ook dat de Vlaamse overheid anno 2025 toch wel eens werk mag maken van accurate gegevens en van een gedigitaliseerde databank rond het hele vergunningenbeleid.",dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Andy Pieters (N-VA),"Minister, we hebben in de landbouwpers mogen lezen dat u overweegt om de zogenaamde pocketvergisting vrij te stellen van de vergunningsplicht. U kondigde dat aan tijdens de plechtige opening van de vierhonderdste mestvergister van het Vlaamse technologiebedrijf Biolectric. Innovatie is in elke sector belangrijk, ook in de landbouwsector. Daarover hebben we het hier eerder al gehad. Maar er moet natuurlijk kunnen worden gegarandeerd dat geen enkel milieucompartiment erop achteruitgaat. Dat is net de reden waarom er bijvoorbeeld ook in Nederland nog een vergunningsplicht geldt voor pocketvergisting. U kent onze bezorgdheden over het erkennen van technieken en zeker over het vrijstellen van vergunningen voor bepaalde technieken, zeker sinds Lely Sphere, tegen het negatieve advies van het administratief team in, door u werd erkend. We vinden het belangrijk om uw aankondiging hier te bespreken om ervoor te zorgen dat we landbouwers die investeren niet met een kluitje in het riet sturen. Minister, acht u het, gelet op de hele stikstofproblematiek, werkelijk wenselijk om de aanvraag voor een pocketvergister waarbij mest wordt verwerkt op het eigen bedrijf, vrij te stellen van vergunningsplicht? Is dat standpunt besproken binnen de Vlaamse Regering? Bent u zich ervan bewust dat die aankondiging het afgesproken principe in het stikstofakkoord omzeilt, met name dat voor een toename van emissies de beoordelingskaders moeten worden toegepast? Betekent dit dat ook andere principes uit het stikstofakkoord voor discussie vatbaar worden verklaard? De aankondiging zou ook impliceren dat er een nieuw milieueffectenrapport moet worden uitgevoerd. Dat staat een beetje op gespannen voet met de aankondiging in de pers waarbij de perceptie werd gewekt alsof dat iets was voor op korte termijn. Is er op dat vlak bij het Departement Omgeving al een formeel traject opgestart om dat voor te bereiden? Wanneer is die opdracht gegeven? Kunt u duiden hoeveel aanvragen tot omgevingsvergunning er de voorbije vijf jaar werden ingediend voor pocketvergisting? Hoeveel daarvan werden vergund of geweigerd, en om welke reden? Pocketvergisters kunnen op dit moment al bij het Administratief Team Luchtemissies Veeteelt een aanvraag indienen om erkend te worden op de PAS-lijst (Programmatische Aanpak Stikstof). Hoeveel fabrikanten deden al zo’n aanvraag? Hoe werden deze beoordeeld?",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Simon Bekaert (Vooruit),"Minister, vorige week kondigde u aan dat u de uitrol van bepaalde biogasinstallaties in Vlaanderen wilt versnellen door ze vrij te stellen van de vergunningplicht. Dat terwijl een goed onderbouwde vergunning net de beste garantie is op efficiënte en veilige installaties, en ervoor zorgt dat de inplanting in overeenstemming blijft met de goede ruimtelijke ordening. U had het meer bepaald over zogenaamde pocketvergisters. Dat zijn installaties op landbouwbedrijven die mest van landbouwdieren via een vergistingsproces kunnen omzetten in energie. Die energie kan dan worden gebruikt om bepaalde installaties op het bedrijf van elektriciteit te voorzien. De overschot kan worden gebruikt als meststof. Een goed functionerende vergister verkleint de stikstof- en methaanuitstoot van het landbouwbedrijf en wekt hernieuwbare energie op. Maar er zijn ook uitdagingen. Wanneer de installatie niet goed gebeurt of er een gebrek aan onderhoud is, kunnen er lekken ontstaan in het transportsysteem. Die veroorzaken dan weer verborgen uitstoot. Er is daarnaast een groot brand- of explosiegevaar in de tanks waar het energierijk gas wordt opgestapeld. De omzendbrief die het afwegingskader en de randvoorwaarden voor de inplanting van installaties voor mestbehandeling en vergisting bepaalt, herinnert eraan dat bepaalde installaties – machines – opgesteld binnenin bestaande vergunde gebouwen vanuit de regelgeving ruimtelijke ordening niet vergunningsplichtig zijn. De omzendbrief bepaalt evenwel ook: “Als het om gebouwen of installaties in open lucht gaat, is uiteraard wel een stedenbouwkundige vergunning nodig.” Minister, hoe wilt u waarborgen dat pocketvergisters performant en veilig zijn, en met inachtname van de goede ruimtelijke ordening, in een situatie zonder vergunningsplicht? Hoe zult u de kwaliteit van deze installaties handhaven? Welke andere handvatten hebt u binnen uw bevoegdheid om de uitrol van pocketvergisters te versnellen, zonder afschaffing van de vergunningsplicht?",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Minister Jo Brouns,"Collega’s, het klopt inderdaad dat ik aan de administratie de opdracht heb gegeven om te onderzoeken of en hoe meerdere onderdelen van een pocketvergister per vrijstelling kan worden geplaatst, want daar zijn meerdere onderdelen voor nodig, gelet ook op de administratieve vereenvoudiging die we Vlaamsbreed beogen. Pocketvergisters hebben vele voordelen, zoals jullie weten en al naar verwezen. Broeikasgassen uit mest worden omgezet in groene stroom, wat zowel de broeikasgasuitstoot verlaagt als de externe energiebehoefte en -kosten van het bedrijf kunnen drukken. In dat kader lijkt het me niet vreemd om ook te bekijken in welke mate we de pocketvergisters, waar we ook voor het bereiken van onze Vlaamse klimaatdoelen belang aan hechten, kunnen vrijstellen, gelet ook op de beperkt ruimtelijke impact bij bestaande bedrijven. Dat principe is belangrijk. Ik zal de voorstellen ter zake, ook voor vrijstellingen, meenemen voor verdere bespreking in de schoot van de Vlaamse Regering. Ook belangrijk is dat we die vrijstellingen niet alleen heel gericht voor de landbouwsector bekijken, maar dat er verschillende op onze radar staan. Ook voor industriële toepassingen of bedrijven bekijken we hoe we die eventueel kunnen vrijstellen. Dit alles past ook in de logica waar wij ons als Vlaamse Regering twee weken geleden nog over hebben uitgesproken in het kader van de Vlaamse productiviteits- en competitiviteitsagenda ‘Vlaamse Versnelling’, getrokken door de minister-president. Daar was er aandacht voor de rol en de impact van het omgevingsbeleid en een vlotte en robuuste vergunningverlening. Dat zijn immers noodzakelijke hefbomen voor het versnellen van productiviteitsverhogende investeringen, het creëren van een aantrekkelijk investeringsklimaat en het versterken van onze competitiviteit. Het Wetenschappelijk Comité Luchtemissies Veeteelt (WeComV) bracht in augustus 2023 een advies uit wat betreft de pocketvergisters. Dat advies stelt het volgende, ik citeer: “Er kan aangenomen worden dat de toepassing van pocketvergisting op een rundveestal niet leidt tot een significante nettoverhoging van de emissie van ammoniak ten opzichte van een rundveestal zonder pocketvergisting.” Ik zie dus niet in, collega Pieters, waar deze logica de afgesproken principes van het Stikstofdecreet op die manier zou omzeilen? Dit advies van de WeComV gaat echter over het potentieel negatieve effect. Het is daarnaast inderdaad mogelijk om erkend te worden op de PAS-lijst voor wat betreft de positieve effecten. Een pocketvergister is in eerste instantie een techniek die groene stroom produceert uit mest. In tweede instantie zou de techniek misschien, dus voorwaardelijk en met eventuele ‘naschakeling’, ook stikstof kunnen reduceren. Er is daartoe nog geen complete aanvraag ingediend tot het erkennen van de techniek op de zogenaamde AERM-lijst (ammoniakemissiereducerende maatregelen). Wel is er momenteel één meetplan ingediend over pocketvergisting en stikstofstripping. Het meetplan ligt ter goedkeuring voor bij het WeComV. De performantie en veiligheid hoeven niet noodzakelijk via dezelfde procedure gewaarborgd te worden als de goede ruimtelijke ordening. We onderzoeken hoe we al deze aspecten kunnen waarborgen met een minimum aan administratieve lasten. Aan een eventuele vrijstelling in het zogenaamde Vrijstellingsbesluit kunnen ruimtelijke voorwaarden worden verbonden, zoals maximale afmetingen, minimum- en maximumafstanden tot bestaande gebouwen, en dergelijke meer. Indien niet aan deze voorwaarden voldaan kan worden, wordt ervan uitgegaan dat de ruimtelijke impact groter is en dat dit dus een beoordeling vergt door de vergunningverlenende overheid. Het doel is om de administratieve lasten voor het in gebruik nemen van deze innovatieve installaties zo laag mogelijk te houden. Dat zult u begrijpen. Verder onderzoek zal uitwijzen of pocketvergisters vrijgesteld kunnen worden, zowel op ruimtelijk vlak als op milieuvlak. Maar ik kijk niet enkel naar de vergunning. Binnen het Vlaams Landbouwinvesteringsfonds (VLIF) is bijvoorbeeld ook reeds steun voorzien voor pocketvergisters. Voorts hoop ik ook dat landbouwers dit doen om zelf in te staan voor hun energievoorziening door middel van groene stroom. De vergunningsaanvraag voor een pocketvergister kan zowel in de rubriek afval, de rubriek dieren als in de rubriek mestverwerking worden aangevraagd. Dit is afhankelijk van het verwerkte materiaal. Vermits een pocketvergister niet via een aparte subrubriek wordt aangevraagd, is het niet mogelijk om, op basis van de statistisch consulteerbare informatie in het omgevingsloket, het totaal aantal aangevraagde pocketvergisters weer te geven.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Andy Pieters (N-VA),"Minister, eigenlijk hebt u gezegd dat de administratie nog heel wat werk heeft aan het dossier en dat er dus nog een lange weg af te leggen is. Zoals u zegt, kan een pocketvergister voordelen opleveren, zoals onder andere het verlagen van de CO 2 -uitstoot, maar natuurlijk is er ook een risico, zeker lokaal, dat er door slecht onderhoud of door bepaalde zaken waaraan niet voldaan is, een uitstootstijging is. Ongetwijfeld zult u dat ook lezen in het advies van de WeComV. Bovendien doet het advies van de WeComV een uitspraak over het principe, maar natuurlijk niet over wat de impact is van het installeren van zoiets bij een bedrijf nabij een speciale beschermingszone (SBZ), bijvoorbeeld op het vlak van deposities op die speciale beschermingszones nabij een bepaalde exploitatie. Dat is iets dat toch nader zal moeten worden bekeken. Uiteraard zijn we voorstander van een vlotte en spoedige vergunningverlening, absoluut, maar dat wil natuurlijk niet zeggen dat we een wildcard willen geven aan elke mogelijke installatie, ongeacht alles. Op dat vlak moeten we zeer realistisch zijn. Op dat vlak hoor ik u vooral zeggen dat er nog heel wat werk aan de winkel is. Minister, u duidt ook heel goed dat er hierover nog geen beslissing is van de Vlaamse Regering en dat er nog een bespreking in de schoot van de Vlaamse Regering moet volgen, want het voluntarisme dat ik heb gezien in uw communicatie en hier vandaag weer, staat wel wat in contrast met sommige collega's van u in de Vlaamse Regering. Als ik kijk naar minister Depraetere en haar evaluatierapport van het Vlaams Energie- en Klimaatplan, dan zie ik dat de initiële prognose, met name een sterke stijging van het aantal pocketvergisters, niet meer wordt meegerekend in het laatste evaluatierapport, maar dat die zelfs geschrapt wordt ten aanzien van wat initieel vooropgesteld was. Volgens mij heeft uw collega door dat de realistische weg is dat er zeker de eerste jaren geen gigantische uitrol zal zijn, laat staan dat het vergunningsvrij zou kunnen zijn. Erkent u dat? Hoe reageert u op het feit dat er binnen het Klimaatplan blijkbaar anders wordt omgegaan met de mogelijke voordelen van die pocketvergisters?",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Simon Bekaert (Vooruit),"Minister, we hebben het hier toch ook over bouwwerken die vaak groter zijn dan een huis of dan meerdere huizen? De brave huisvader kan niet zonder vergunning zijn veranda met 5 vierkante meter uitbreiden, maar dit zou dan wel kunnen. Ik denk dat dat niet de goede weg is. Wij zijn uiteraard niet tegen procedures verbeteren en vereenvoudigen, maar het mag ook geen ‘vrijheid, blijheid’ worden, want dan loopt het binnen de kortste keren verkeerd. Ik denk dat we wel dezelfde doelen nastreven en u klinkt in uw antwoord nu toch een stuk genuanceerder dan de citaten die we van u mochten lezen in de gespecialiseerde pers. Het is dan ook spijtig dat u er naar het publiek toe iets anders van gemaakt hebt, waarmee u de milieufederaties op de kast jaagt en de landbouwsector helaas wat hebt wijsgemaakt.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Bart Dochy (cd&v),"Minister, collega's, ik denk dat wij allen er belang bij hebben om te komen tot een robuust systeem voor technieken die beproefd zijn en die al dan niet een beschreven impact hebben op de omgeving, en dat die met een versnelde procedure kunnen worden goedgekeurd, aanvullend op de bestaande milieuvergunning. Dat is vandaag ook de bedoeling van het regeerakkoord, namelijk om met meldingen te kunnen werken, los van de formele procedure van de milieuvergunning. Het gaat natuurlijk niet om cowboyverhalen bij wijze van spreken, maar het gaat over beproefde technieken. Het feit dat die pocketvergisters mee opgenomen waren in het Klimaatplan, betekent dan toch dat ze erkend worden als technieken die vooral op CO 2 - methaanuitstoot een positief effect hebben, want die methaan wordt verbrand en de energie wordt gerecupereerd. Ik denk dat dat absoluut een meerwaarde heeft. Collega Bekaert, wat betreft het stedenbouwkundig aspect zal het u ook niet vreemd zijn dat het Omgevingsvergunningsdecreet ook voorziet in meldingen. Zelfs voor de persoon die een kleine uitbreiding van zijn woning wil, kan er ook tot 400 vierkante meter een melding worden gedaan, los van de formele vergunningsaanvraag. Als we hier spreken over pocketvergisters – het zit ook een beetje vervat in het woord – dan gaat het heus niet om installaties die een veelvoud van een woning als oppervlakte hebben. Dat zijn echt wel heel beperkte installaties, die misschien wel in aanmerking zouden kunnen komen als ze goed geplaatst zijn, want er zijn ook regels voor de meldingsplicht van de omgevingsvergunningsaanvraag met betrekking tot de uitbreiding van woningen. Er zijn in elk geval een aantal regels rond te maken. Ik denk dat we er alle belang bij hebben om te komen tot een systeem waarbij de installaties die goed zijn voor het milieu, die zorgen dat er minder stikstof en minder CO 2 worden uitgestoten en dat het methaan beperkt wordt, versneld kunnen worden geïmplementeerd, natuurlijk onder de voorwaarde dat ze oké zijn, dat ze beproefd zijn. Ik denk dat we vandaag aan het begin staan van een dergelijke oplossing en een mogelijkheid.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Leo Pieters (Vlaams Belang),"Minister, ik denk dat er in het systeem van de pocketvergister inderdaad een serieus terugverdieneffect aanwezig is voor het landbouwbedrijf. En als het terugverdieneffect niet goed zou zijn, zou de landbouwer zelf ook wel in actie schieten. Als het over innovatieve technieken gaat, past de pocketvergister daar dus zeker in. Waarschijnlijk zullen er ook nog verbeteringen aan te pas komen. Zoals de collega aangeeft, hoeft een vergunningsplicht niet direct, maar een meldingsplicht kan natuurlijk ook al veel verheldering brengen.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Lydia Peeters (Open Vld),"Minister, we zien duidelijk dat er nog geen eensgezindheid is over de wijze waarop een landbouwer of een industrieel bedrijf straks een pocketvergister zal kunnen zetten. Gaat het over een vergunning? Gaat het over een melding? Of gaat het over een volledige vrijstelling? Want dat is wat ik ook in de communicatie gehoord heb. Ik vind het alleszins nobel, minister, dat u zo snel mogelijk werk wilt maken van een vereenvoudiging van onze vergunningsprocedures, en dat op tal van vlakken. Maar als het over de pocketvergisters gaat, moet ik de heer Andy Pieters bijtreden. Het gaat immers ook over de locatie van die pocketvergisters. Als het een volledige vrijstelling wordt, hoe gaat men dat dan meten? U zegt zelf dat we dan voorwaarden kunnen opleggen over de ruimtelijke impact, maar dan wordt het weer complexer, denk ik. Als een dergelijke pocketvergister wordt geplaatst in de nabijheid van een woongebied of in de nabijheid van een SBZ-gebied, dan zullen sowieso extra voorwaarden en/of extra maatregelen of zelfs uitsluitingen opgelegd worden. En dat kan natuurlijk niet als het volledig vrijgesteld wordt. Het is dus een nobele doelstelling dat men volop werk wil maken van de vereenvoudiging. Ik hoorde de heer Dochy ook al wat nuanceren om veeleer naar een melding dan naar een volledige vrijstelling te gaan. Alleszins is het werk nog niet af. Ik stel ook duidelijk vast dat er nog geen eensgezindheid is binnen de Vlaamse Regering omtrent de wijze waarop een dergelijke pocketvergister al dan niet vergund of ingepland kan worden. Ik kijk dus uit naar wat de toekomst daaromtrent brengt.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Minister Jo Brouns,"Dank u wel, collega’s. Ik kan u garanderen dat ik – en dat zal u niet verbazen – vanaf dag één ben aangesproken door ondernemend Vlaanderen om alle technologie die ondernemend Vlaanderen ondersteunt in de transitie naar meer duurzaamheid en naar het terugdringen van uitstoot, zo vlot als mogelijk te kunnen vergunnen en de mogelijkheden rond melding en vrijstellingen heel voluntaristisch te bekijken. Natuurlijk moet dat altijd met de toets van de impact op de omgeving en de goede ruimtelijke ordening. Dat zijn logische toetsen die moeten gebeuren, vandaar ook de vraag aan de administratie om dat te doen. Geen vrijheid, blijheid dus, geen wildcard, maar de mogelijkheden bekijken. Dat ik er zelf een enorme voorstander van ben om technologie en technologische innovatie op dat vlak maximaal alle kansen te geven, dat steek ik natuurlijk niet weg. Er wordt vaak naar het onderhoud verwezen, als het over landbouw gaat. Dat is natuurlijk waar, maar dat geldt voor mij voor alle technieken die we gebruiken, in welk bedrijf dan ook, die vergund of gemeld zijn met als doel emissies te reduceren of de impact van de activiteit op de omgeving te beperken. Natuurlijk moeten die goed onderhouden worden. Dat spreekt wat mij betreft voor zich. Als we gaan kijken naar het Vlaams Klimaatplan, zijn dit soort technologieën wat mij betreft voorbeelden van technologische innovaties die, specifiek wat de landbouw betreft, daartoe kunnen bijdragen. In dat opzicht is het ook goed om te wijzen naar het regeerakkoord, waarin we heel expliciet stellen dat we het bestaande vrijstellingenbesluit en het besluit van meldingsplichtige handelingen in functie van onder andere de klimaat- en energietransitie en de beste beschikbare technieken gaan evalueren. Dat past voor mij volledig in dit verhaal, collega’s.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Andy Pieters (N-VA),"Minister, het is niet nodig om het op flessen te trekken. Ik heb in deze commissie niemand horen zeggen dat we tegen innovatie of vereenvoudiging zouden zijn. Dat zou natuurlijk onzin zijn. De evaluatie van de meldingsplicht staat uiteraard in het regeerakkoord, maar in het regeerakkoord staat natuurlijk ook dat we voor een wetenschappelijk onderbouwd beleid gaan. Uw aankondiging staat natuurlijk nog maar in de kinderschoenen. U hebt dat zelf geduid. Er is nog bijzonder veel werk om aan te tonen dat het wetenschappelijk onderbouwd überhaupt mogelijk is om een vergunningsvrijstelling voor een pocketvergister te voorzien. Als u dan in de pers komt zeggen dat, als het van u afhangt, het er zo snel mogelijk komt, dan geeft dat toch wel een vreemde perceptie. Dan is dat de landbouwers toch enigszins blaasjes wijsmaken. Ik denk dat zij geen behoefte hebben aan aankondigingen. Zij hebben het al moeilijk genoeg gehad en staan nog altijd voor die zware stikstofuitdaging. Het lijkt me niet nodig om hen blij te maken met een dode mus. Daar heeft niemand iets aan. We hebben vorige week gezien wat aankondigingspolitiek teweeg kan brengen, ook in de plenaire vergadering. Een ‘Gennez’ke’ doen, dat is voor ons niet nodig, minister.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Simon Bekaert (Vooruit),"Ik sluit me uiteraard aan bij wat mijn collega net vertelt, minister. En wat betreft de piste van een meldingsplicht in plaats van een vergunningsplicht, hebt u zelf aangehaald dat de locatie ook belangrijk is. Een melding is toch maar een flauw afkooksel van een vergunning. Daarmee gaat men ook voor een stuk het openbaar onderzoek omzeilen of minimaliseren. Buren worden niet aangeschreven en de ambtenarij zal het in vele gevallen ook minder ernstig bekijken. U mag ook niet onderschatten hoe gemeenten soms onderbemand zijn qua gekwalificeerd personeel om zaken te onderzoeken.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de reactie van de minister op het auditoriaatsverslag over het tijdelijke PFAS-handelingskader,,,,speech,,Mieke Schauvliege (Groen),"Minister, we hebben hierover in deze commissie al meerdere keren gediscussieerd. Een maand geleden stelde de auditeur van de Raad van State een vernietigend verslag op over het tijdelijk handelingskader van PFAS. Concreet werd de wetenschappelijkheid van de normering in vraag gesteld. De auditeur uitte heel felle kritiek op de manier waarop er aannames zijn gedaan om normen te bepalen die op basis van beschikbare wetgeving en wetenschappelijk onderzoek niet verantwoord konden worden. Minister, u antwoordde op een vorige vraag over dit tijdelijk handelingskader dat u het auditoriaatsverslag grondig zou bestuderen en dat u dan een reactie zou formuleren. Die reactie moet een maand nadat u het auditoriaatsverslag ontvangen hebt, worden overhandigd aan de Raad van State. We zijn intussen een maand verder. Wat zal uw memorie van antwoord op het auditoriaatsverslag inhouden? Welke juridische en/of wetenschappelijke argumenten worden aangebracht ter verdediging van het tijdelijk handelingskader? Overweegt u om het tijdelijk handelingskader bij te sturen en om de normen aan te scherpen? Zal het parlement hierbij worden betrokken?",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Minister Jo Brouns,"Collega, de in deze juridische procedure betrokken administraties en de Vlaamse Instelling voor Technologisch Onderzoek (VITO) hebben intussen door hun respectieve raadslieden een laatste memorie met verzoek tot voortzetting van de rechtspleging laten indienen waarin een inhoudelijke repliek werd verleend op het verslag van de auditeur. Uit respect voor het procesverloop en alle bij deze rechtsgang voor de Raad van State betrokken partijen kan ik hier op dit moment niet dieper op ingaan. Dat gezegd zijnde en los van deze specifieke procedure ben ik wel van mening dat het uitvoeren en beoordelen van wetenschappelijk onderzoek in eerste instantie toekomt aan wetenschappelijke experten ter zake. VITO is als Vlaamse Instelling voor Technologisch Onderzoek uitgegroeid tot een Europees toponderzoekscentrum, genoegzaam bekend in Europa en ver daarbuiten, dat wetenschappelijke inzichten omzet in baanbrekende technologische innovaties enerzijds, en beleidsadvies anderzijds. De ook in dit betwiste tijdelijk handelingskader gehanteerde werkwijze komt voort uit beleidsadvies, vertrekkende vanuit de huidige wetenschappelijke kennis, het voorzorgsbeginsel en de bepalingen uit de bodemregelgeving van het Bodemdecreet en het Vlaams reglement betreffende de bodemsanering (VLAREBO). De validiteit en methodologie van de betrokken studies zijn bevestigd door verschillende andere commissies van experten die mede het tijdelijk handelingskader hebben beoordeeld, zoals de Commissie Grondverzet en het team-MER (milieueffectrapport). Collega, ik heb al meerdere keren gezegd dat ik van mening was dat, ten eerste, het tijdelijk handelingskader voor verbetering vatbaar was en, ten tweede, ik ook met het auditoriaatsverslag aan de slag zou gaan om op zoek te gaan naar rechtszekere oplossingen. We zijn het erover eens dat dat nu meer dan ooit nodig is. Ik denk dat dat nu al kan worden geconcludeerd. Ik sluit dus zeker niet uit om het tijdelijk handelingskader bij te sturen of naar andere oplossingen te zoeken. Afhankelijk van de vorm, kan het parlement daarbij worden betrokken. Alleszins ga ik steeds in overleg met de verschillende stakeholders. Het zoeken naar oplossingen zal uiteraard ook gebeuren in heel nauw overleg met de collega’s in de regering. Ik kan nu dus niet vooruitlopen op deze analyse, maar zal in functie van de verworven inzichten een gepast voorstel formuleren.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Mieke Schauvliege (Groen),"Minister, ik onthoud hieruit dat u niet wilt antwoorden op de vraag wat u precies als antwoord hebt gegeven op het auditoriaatsverslag. Ik denk dat dat een afgewerkt stuk is. Ik zal dus misschien via andere kanalen proberen om dat antwoord te verkrijgen, maar soit. Ik kan er alleen maar aan toevoegen dat het verslag van de auditeur heel duidelijk was: het was niet wetenschappelijk genoeg en het ging uit van een aantal aannames die niet klopten. Het moest eigenlijk scherper. Ik hoop dat u dat dan ook in die richting bijstuurt, want het is evident dat dat tijdelijk handelingskader zal moeten worden bijgestuurd. Minister, mijn vraag gaat nu over de tussentijd. Dat betekent nu wel dat er eigenlijk geen handelingskader is waarop erkende bodemdeskundigen zich kunnen baseren, want het staat onder druk. Die erkende bodemdeskundigen moeten nu bij wijze van spreken bijna ter plekke zelf toetsingswaarden voor PFAS uitvinden. Dat wordt ook gezegd. Zij vinden dat ook heel erg. We stellen vast dat de overheid nu geen tussentijdse oplossing aanbiedt. Ondertussen lopen tal van werken verder. Minister, bent u ervan op de hoogte dat op dit moment die erkende bodemdeskundigen aan hun lot zijn overgelaten en daar nu zelf ter plekke normen en toetsingswaarden moeten uitvinden om hun werk te laten doorgaan? Bent u van oordeel dat dat nog lang kan blijven duren? Want zij lopen daar ontzettend veel risico mee en heel wat werken die op die leest geschoeid zijn, staan nu zeer wankel in hun schoenen. Bent u daarvan op de hoogte? Wat zult u daaraan doen? Het lijkt mij immers zeer belangrijk dat u als verantwoordelijk minister hier duidelijke instructies geeft over wat er in afwachting van een definitief handelingskader moet gebeuren.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Minister Jo Brouns,"Nogmaals, het is duidelijk een delicaat dossier. Die memorie is met onze raadsleden in voorbereiding. Of het onvoldoende wetenschappelijk is, zoals wordt gezegd, laat ik aan de wetenschappelijke experten om te beoordelen. Ik kan u wel verzekeren dat het een van de dossiers is die wij dagelijks volgen met de grootste prioriteit, mevrouw Schauvliege, om daar wat mij betreft zo snel als mogelijk duidelijke keuzes in te maken en in een definitieve plooi te leggen. Maar er is een heel groot vertrouwen in de bodemdeskundigen, die op het terrein aan de slag zijn gegaan met de richtlijnen die vandaag al deel waren van dat tijdelijk handelingskader, dat nu stoot op een vernietigend verslag van de auditeur. Zoveel is duidelijk. Ik kan alleen maar zeggen dat wij eraan voortwerken om zo snel als mogelijk met duidelijke oplossingen te komen.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Mieke Schauvliege (Groen),"Minister, het is zeer belangrijk dat er zo snel mogelijk een definitief handelingskader komt, een definitieve normering, waar iedereen mee aan de slag kan, en deze keer een kader dat vertrekt vanuit de gezondheid van mens en omgeving. Ik kan me voorstellen dat u daar heel druk mee bezig bent, maar in afwachting zitten die bodemdeskundigen natuurlijk wel met een probleem. U zegt dat u alle vertrouwen in hen hebt. Ik heb op zich ook wel alle vertrouwen in hen, maar zij hebben op dit ogenblik geen kader waarop ze zich kunnen baseren. U laat hen dus wel in de kou. Ik zou toch wel van u verwachten dat u, in afwachting van een definitief handelingskader, hun richtlijnen geeft hoe ze daar verder mee moeten omgaan, want anders zet u die mensen zelf in de kou en legt u bij wijze van spreken zelf alle mogelijkheden om werken uit te voeren, stil.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Stijn De Roo (cd&v),"Binnen het kader van de ‘Vlaamse Versnelling’ werken het Agentschap Innoveren en Ondernemen (VLAIO) en het Departement Omgeving aan het actieplan ‘Ruimte om te Ondernemen’. Dit plan heeft als doel om voldoende en kwaliteitsvolle bedrijventerreinen te voorzien, zodat ondernemingen de nodige ruimte krijgen om te groeien en te innoveren. De Vlaamse Regering erkent hiermee de uitdagingen rond het huidige tekort aan beschikbare bedrijfsruimte, dat de economische ontwikkeling dreigt te belemmeren. Naast de creatie van nieuwe bedrijventerreinen wordt er ook ingezet op een efficiëntere benutting van bestaande terreinen en verweving van economische activiteiten met andere functies. Het evenwicht tussen economische ontwikkeling en ruimtelijke ordening vormt, zoals u wel zult weten, een grote uitdaging. De Vlaamse Regering wil daarom niet alleen inzetten op de uitbreiding van bedrijventerreinen, maar ook op een optimalisatie van het bestaande aanbod. Dit kan onder andere door leegstand en onbenutte percelen efficiënter in te zetten en door de bestemmingen van bepaalde gebieden te herbekijken. Minister, op basis van die informatie had ik graag een aantal vragen aan u gesteld. Welke criteria zullen worden gebruikt om nieuwe bedrijventerreinen te ontwikkelen? Worden er specifieke regio’s geïdentificeerd waar de nood aan extra bedrijventerreinen het grootst is? Welke rol zullen lokale besturen spelen in de totstandkoming en uitvoering van dit actieplan?",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,,– Mien Van Olmen treedt als voorzitter op.,dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Minister Jo Brouns,"Het voorzien van voldoende ruimte om te ondernemen is een essentiële voorwaarde voor de competitiviteit van onze bedrijven. Het is daarom evident dat dit een heel belangrijke plaats krijgt in de Vlaamse productiviteits- en competitiviteitsagenda. Collega De Roo, met uw enthousiasme loopt u wel iets te snel vooruit op het actieplan dat op mijn initiatief zal opgemaakt worden. Aangezien een dergelijk plan nog niet voorhanden was, zijn VLAIO en het Departement Omgeving nog maar net gestart met het treffen van de voorbereidingen voor de opmaak van een actieplan ‘Ruimte om te Ondernemen’, gericht op voldoende kwaliteitsvolle bedrijventerreinen om de groei van onze economie mogelijk te kunnen maken. Zonder te veel voorafnames te doen, kan ik u wel al meegeven dat het voor mij essentieel is dat dit actieplan gealigneerd is met de ruimtelijke visie die we willen vastleggen in het Beleidsplan Ruimte Vlaanderen (BRV), waar we ook volop mee aan de slag zijn. Dat spreekt voor zich. We zetten in op verweving, op een betere benutting van terreinen, maar ook op de bestemming van bijkomende terreinen waar de nood bestaat. Ik overloop de verschillende trappen in het kort. Inzake ruimte voor economie huldig ik het adagium ‘verweven waar het kan, scheiden waar het moet’. Eerst en vooral moet de klemtoon dus liggen op het verweven van werklocaties. Die zijn ook goed voor de levendigheid van kernen. Dat adagium bevat ook ‘scheiden waar het moet’. Sommige activiteiten hebben een hinderlijk karakter waardoor een gescheiden ligging veruit te verkiezen valt. Het spreekt voor zich dat we voor dergelijke activiteiten locaties zoeken op een gepaste ligging. Om ruimte te creëren voor ondernemingen gaan we eerst kijken waar en of er reeds ingenomen ruimte hergebruikt kan worden, door bestaande, misschien wat gedateerde bedrijventerreinen te transformeren naar bedrijventerreinen voor de toekomst, met een duidelijk hoger ruimtelijk rendement dan vandaag. Daarnaast zijn er ook onderbenutte bedrijfsterreinen in Vlaanderen waar we meer zicht op willen krijgen en die we willen activeren, onder meer door ook in dialoog te gaan met de eigenaars. Ook in Vlaanderen kennen we helaas een zekere graad van leegstand. Ik wil met het actieplan de aanpak inzake leegstand effectiever maken dan vandaag. Vervolgens kunnen we ons richten op de bestemde maar niet gerealiseerde bedrijventerreinen. Waarom zijn die niet gerealiseerd? Ofwel kunnen we hindernissen wegnemen, maar desnoods moeten we kijken of we die bedrijventerreinen kunnen verplaatsen naar meer geschikte locaties. De ambities van deze regering inzake productiviteit en de competitiviteitsagenda vergen ook aandacht voor ruimte voor ondernemingen van een voldoende grote schaal. Ten slotte zal het ook noodzakelijk zijn om nieuwe bedrijventerreinen aan te duiden en te ontwikkelen. We beschikken momenteel niet over een Vlaanderendekkende kaart met een objectief overzicht van de vraag naar extra bedrijventerreinen. Zoals gezegd, moet de vraag ook bekeken worden in functie van verweving, hergebruik en activering. Ik kan nu nog niet vooruitlopen op dat actieplan, maar we willen een ernstig en Vlaanderenbreed antwoord bieden aan de maatschappelijke nood om bedrijfsactiviteiten te kunnen aantrekken en vestigen. Het kan zijn dat er verschillende antwoorden komen voor verschillende regio’s, maar het is zeker niet zo dat we er slechts enkele regio’s zullen uitpikken. Het is de bedoeling om op vrij korte termijn – de minister-president sprak over het tweede kwartaal van 2025 – met een actieplan te komen. Maar het opmaken van het actieplan zelf zal nog de makkelijkste stap zijn. In de uitrol van de acties zullen we echter iedereen moeten samenbrengen die een rol heeft in het economisch en in het ruimtelijk beleid in Vlaanderen en dus zeker ook de lokale besturen, maar ook de intercommunales, de provincies, de provinciale ontwikkelingsmaatschappijen, de havenbesturen, de waterwegbeheerders, alle mogelijke betrokken actoren. Maar ook de lokale ondernemersorganisaties en de sectorfederaties zullen betrokken worden. Ik kan alle lokale besturen geruststellen: ook zij zullen betrokken worden bij de uitvoering van het actieplan, en niet zomaar als uitvoerders, maar als volwaardige partners. Het ruimtelijk beleid in Vlaanderen is een interbestuurlijk samenspel en dat zal zo blijven. We gaan alle partners nodig hebben.",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Stijn De Roo (cd&v),"Minister, dank u wel voor uw antwoord. Vergeef me mijn enthousiasme, maar het is natuurlijk een thema dat zeer belangrijk is. Als je kijkt naar onze economie is competitiviteit een van de grootste uitdagingen die we momenteel kennen. Ook ruimte om te ondernemen is daarin een zeer belangrijk thema, maar de ruimte in Vlaanderen is natuurlijk schaars. We zitten op één zakdoek waar we allerlei functies willen combineren. Ruimte voor bedrijventerreinen is er daar een van, maar er zijn natuurlijk ook tal van andere vragen over ruimte. Dat komt hier elke week in deze commissie zeer sterk naar boven. Het is goed dat u op twee sporen loopt, enerzijds om te kijken naar bestaande bedrijventerreinen en om vooral ook te kijken hoe die op een betere manier kunnen worden ingevuld. Misschien zijn er mogelijkheden om bij een aantal brownfields die de komende periode worden aangepakt te kijken of er op korte termijn een aantal quick wins te realiseren zijn op het vlak van bedrijvigheid, van ruimte, van een aantal voorwaarden. Daardoor kan er daar misschien op korte termijn meer bedrijvigheid plaatsvinden. Of er zou misschien nog meer kunnen worden verweven, wat nu nog niet voorzien zou zijn in een aantal plannen. Dat is nog een categorie die we er zeker kunnen bijnemen. Voorts zegt u dat het actieplan opmaken het meest gemakkelijke zal zijn. Daar volg ik u voor een stuk in. Nadien hebt u de lijst vernoemd van iedereen die betrokken zou moeten worden bij de uitrol en bij de uitvoering van zo’n actieplan. Ik denk dat die lijst quasi volledig was. Ik had er ook een aantal genoteerd, maar u had ze bijna allemaal opgesomd. Het is vooral een grote uitdaging om dit op een snel tempo te kunnen realiseren. We weten dat de discussies over ruimte zeer moeilijk liggen. Wanneer het gaat over vergunningen, het herbestemmen of het realiseren van dergelijke bedrijventerreinen, zijn er heel wat discussies, onder andere van actiegroepen. Minister, ik ben misschien te enthousiast. U zegt dat het plan er snel zal komen. Op welke termijn wilt u realisaties zien van het plan voor extra bedrijventerreinen dat er komt?",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Hans Vanhoof (N-VA),"Ik deel ook het enthousiasme rond dit thema, al is het iets minder jeugdig dan dat van collega De Roo. Ik wil een paar bemerkingen maken. Minister, u zegt inderdaad dat er op dit moment nog geen Vlaanderendekkende kaart bestaat. Maar zou u al eventueel duiding kunnen geven of er al ingegeven is waar er regionaal specifieke noden zijn, verspreid over Vlaanderen? U geeft aan dat lokale besturen als volwaardige partners zullen worden beschouwd. Het is heel belangrijk om provinciale besturen van bij de start mee te nemen. Ik heb begrepen dat het actieplan het eenvoudigste is van het hele traject. Het is ook belangrijk dat we, aansluitend op wat collega De Roo zegt, toch een striktere tijdslijn kunnen volgen om zaken te kunnen realiseren. Wordt er in het actieplan ook gekeken hoe een maximaal draagvlak kan worden gecreëerd bij projecten rond herbestemming, bij projecten om nieuwe ruimte te creëren zodat deze niet belemmerend gaan werken in de verdere uitvoering van dit programma.",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Minister Jo Brouns,"Wat de timing betreft: zo snel als mogelijk want er zijn inderdaad heel concrete noden. Bekeken op provinciaal niveau, van aan de kust tot in het noordoosten, zijn er heel concreet in West-Vlaanderen zelfs hectaren op geplaatst. Er is minstens een 200 hectare extra nodig. Men wil natuurlijk altijd meer. Ik denk dat dat ook gerechtvaardigd is als je de uitdagingen in West-Vlaanderen ziet, waar toch vaak de nood aan ruimte de aanleiding was om een uitbreiding elders te doen. Dat is een bekende problematiek. Idem dito voor Oost-Vlaanderen. Toen ik met de sectorfederaties van Vlaams-Brabant sprak, was ik verrast – ik laat het ook voor Voka Vlaams-Brabant –, maar zij zeiden dat maar 9 hectare in Vlaams-Brabant meteen aansnijdbaar is. Dat is bijzonder weinig. Dat geeft nogmaals de nood aan. Zo zal er inderdaad een plan moeten zijn om de ruimte in kaart te brengen, gelet op alle ruimtelijke principes die we daarstraks hebben genoemd, ook samen met alle lokale spelers en de sectororganisaties om binnen het ‘dense’ Vlaanderen de nodige ruimte vrij te maken voor bijkomende bedrijventerreinen, collega.",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Stijn De Roo (cd&v),"Minister, dank u wel voor uw bijkomend antwoord. Ik had inderdaad de regionale spreiding niet meer aangehaald in mijn repliek. Ik denk dat dat inderdaad toch wat kansen biedt. Een bedrijventerrein en vooral de voorwaarden die eraan gekoppeld zijn voor bedrijvigheid, kunnen van regio tot regio verschillend zijn. Ik denk dat we dat maatwerk ook effectief moeten opzoeken. Er zijn een aantal vragen vanuit een omgeving. We moeten daar ook verder werk maken in de concretisering van het plan ‘Ruimte om te Ondernemen’.",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over de dagvaarding door de Europese Commissie bij het Hof van Justitie voor een falend mestbeleid,,,,speech,,Mieke Schauvliege (Groen),"Minister, deze zomer was er al het nieuws dat de Europese Commissie België zou dagvaarden bij het Hof van Justitie om een procedure op te starten. De Europese Commissie is immers van oordeel is dat het Vlaamse Gewest zijn verplichtingen in het kader van de Nitraatrichtlijn niet is nagekomen. Minister, als de Europese Commissie zo’n uitspraak doet, dan verwacht ze dat de lidstaat – ik citeer de Europese Commissie – “dringend en onverwijld overgaat tot aanscherping”. Vlaanderen deed dat helemaal niet. Integendeel, er was al een akkoord tussen landbouw- en natuurverenigingen om een voorstel van het Mestactieplan (MAP) te laten doorrekenen. Dat is doorgerekend. Daaruit bleek dat uw eigen administratie en ook de Europese Commissie toen hebben gezegd dat het ontoereikend was. Desondanks hebt u nog een meer afgeslankt MAP laten goedkeuren eind december 2024. De Europese Commissie oordeelt dan ook uiteraard dat Vlaanderen na het aannemen van het decreet-MAP 6 niet de nodige maatregelen heeft genomen om te voldoen aan de verplichtingen uit de Nitraatrichtlijn. De Europese Commissie verwijst ook naar het feit dat er geen milieueffectenrapportage werd uitgevoerd, waardoor niet kon worden besloten dat MAP 7 effectief en toereikend is. Het verzoekschrift waarmee de Europese Commissie naar het Hof van Justitie gaat, is ingediend op 24 januari 2025. Dat konden we alleszins lezen in het maandelijkse overzicht dat het Vlaams Parlement ontvangt. Minister, op 12 februari antwoordde u in de plenaire vergadering op een vraag van mij over de vernietigende reacties van de Europese Commissie op de stroomgebiedbeheerplannen: “Er werd ook verwezen naar het MAP. Ik heb dat in het eerste deel van mijn antwoord gezegd, omdat de Europese Commissie in de beoordeling daar nog geen rekening mee heeft gehouden. Ook daar verwachten we positieve effecten.” Minister, vorige week antwoordde u in deze commissie op de vraag van collega Coel het volgende: “Bovendien werd eind vorig jaar door dit parlement het aangepaste mestbeleid goedgekeurd dat inderdaad nog niet in de analyse van de Commissie kon worden meegenomen. In die zin zijn die aanbevelingen op dat punt alvast ietwat gedateerd.” Minister, dat verzoekschrift van de Europese Commissie laat niets aan de verbeelding over. Er staat heel duidelijk in dat MAP 7, versie december 2024, wel degelijk is meegenomen in haar beoordeling. Minister, aan de hand van wat ik heb gelezen in het overzicht dat de Europese Commissie ook aan het Vlaams Parlement heeft overgemaakt en aan de hand van de uitspraken die u tot tweemaal toe hebt gedaan, kan ik eigenlijk niet goed verklaren waarom u tot tweemaal toe hebt beweerd dat de Europese Commissie de nieuwe maatregelen van het MAP nog niet heeft beoordeeld, terwijl dat dat toch heel duidelijk in dat verzoekschrift van het Hof van Justitie van 24 januari is opgenomen. Minister, hoe verklaart u uw uitspraken ten opzichte van de uitspraken in het verzoekschrift van de Europese Commissie? Wat is uw reactie? En hoe gaat u remediëren zodat onze grachten, rivieren en grondwaterlagen niet langer vervuild worden door te veel nitraten?",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,,– Lydia Peeters treedt als voorzitter op.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Minister Jo Brouns,"Dank u wel, collega. Graag neem ik u even mee in de historiek van deze dagvaarding, want dit is uiteraard geen nieuw verhaal. Sinds 2020, het begin van de vorige legislatuur, heeft de Europese Commissie aan de Vlaamse Regering de boodschap gegeven dat extra maatregelen noodzakelijk waren. Dat signaal heeft er uiteindelijk toe geleid dat de Europese Commissie ons op 28 september 2023 door middel van een zogenaamd met redenen omkleed advies in gebreke heeft gesteld. Dit met redenen omkleed advies gold eigenlijk als een laatste mogelijkheid om actie te ondernemen vooraleer er gerechtelijke stappen zouden volgen. Tijdens de vorige legislatuur zijn er dan geen bijkomende maatregelen geactiveerd, waardoor de Europese Commissie Vlaanderen voor het Europees Hof van Justitie heeft gedaagd. De Europese Commissie heeft hiertoe het besluit genomen op 25 juli 2024. Het verzoekschrift waarover het hier gaat, betreft dus de formalisering van deze beslissing van de Commissie van de zomer van 2024. Hoewel we dit inleidend verzoekschrift betreuren, is het dus geen verrassing. Mijn kabinet is per mail op de hoogte gebracht van dit verzoekschrift op 30 januari jongstleden. Op 24 februari, dus gisteren, mocht ik per post de officiële betekening ontvangen. Het verzoekschrift was, zoals ik al zei, wel al aangekondigd in juli van vorig jaar. Dat vormde net de reden om zo snel stappen te zetten en het mestbeleid aan te passen. Het was, zoals velen hier weten, een huzarenstukje om dit voor het nieuwe jaar goedgekeurd te krijgen, maar was wel gerechtvaardigd, gezien de lopende procedures. Wat uw tweede vraag betreft, collega Schauvliege: mijn administratie geeft aan dat tussen de aankondiging van de dagvaarding en de dagvaarding zelf geen politieke keuze is gemaakt. Met andere woorden: een ambtenaar heeft simpelweg de procedure die liep sinds deze zomer, verder uitgevoerd. Ik betreur dat natuurlijk, want mede wegens de dagvaarding heeft een meerderheid van dit parlement versneld stappen ondernomen, en daaruit is zonder meer het strengste mestbeleid ooit in Vlaanderen voortgekomen. Als de betrokken administratieve dienst binnen de Commissie naar MAP 7 verwijst, wil ik daar toch twee belangrijke bemerkingen bij maken. Ten eerste betreft de dagvaarding slechts de periode tussen 2020 en het met redenen omkleed advies van de Europese Commissie, wat belangrijk is. Dat gebeurt steeds zo in de Europese rechtspraak, en dat erkent de Europese Commissie ook zelf. Dat is dus de periode van 2020 tot 2023. Toch vond de betrokken dienst het nodig om zijn visie neer te schrijven over het aangepaste mestbeleid. Dat doet hier niet ter zake en is dus niet nodig noch nuttig voor de lopende procedure. Ten tweede vraag ik mij af waarop de Commissie zich dan baseert. Dat de milieueffectenrapportage (MER) nog loopt, dat weten we. Voorts was er echter slechts in beperkte mate mailverkeer en een korte Teamsmeeting tussen onze diensten en de betrokken dienst van de Europese Commissie. Noch op politiek niveau, noch op ambtelijk niveau vonden er dus diepgaande gesprekken plaats over deze bijkomende maatregelen uit MAP 7. Op basis van de beperkte contacten die er geweest zijn het gehele mestbeleid afschieten, zonder politieke ruggensteun daarenboven, lijkt mij toch niet echt fatsoenlijk. Dat brengt me bij uw laatste vraag, of ik extra maatregelen ga nemen. Het is duidelijk dat de aanpassingen aan het Mestdecreet die we eind december in het parlement hebben goedgekeurd, al dit jaar tot betere resultaten zullen leiden. Dat is altijd mijn pleidooi geweest. Er is inderdaad overleg geweest tussen de natuur- en de landbouworganisaties. Over een groot pakket was men het wel eens. Die maatregelen zouden we zo snel mogelijk moeten invoeren, voor het mestseizoen 2025. Elke dag dat je wacht met dat pakket maatregelen, die de strengste ooit zijn, is een dag die verloren gaat voor de verbetering van onze waterkwaliteit. Dat was ook de inzet om die versnelling in het parlement te doen. De aangepaste beschermingsstroken langs grachten, de invoering van duurzame praktijken waarvan landbouwers kunnen gebruikmaken en het inzetten op begeleiding en advisering zullen de waterkwaliteit verbeteren. De voorbije maand ben ik samen met de Vlaamse Landmaatschappij de boer opgegaan om een aantal avondvergaderingen mee te volgen en heb ik die aanpassingen kunnen toelichten bij meer dan duizend landbouwers. Ik voel veel bereidheid, maar ik verheel niet dat dit moeilijk is. Dit zijn opnieuw bijkomende maatregelen die opgelegd worden en die rechtstreeks ingrijpen in de productiviteit van landbouwers en hun gezinnen, maar dat neemt niet weg dat zij mee hun verantwoordelijkheid willen nemen om de waterkwaliteit in Vlaanderen te verbeteren, naast onze gezinnen, want er moeten nog 250.000 gezinnen worden aangesloten, en naast de industrie. Dat is immers toch iets wat je bij hen ook voelt: zij nemen hun verantwoordelijkheid, zij hebben een deel van de verantwoordelijkheid om de waterkwaliteit te verbeteren, maar er zijn ook nog andere actoren. Daarom is de evaluatie van de MAP-meetpunten zo belangrijk. Dit alles bouwt trouwens ook verder op de verbetering in de waterkwaliteit die we de voorgaande jaren al konden vaststellen. Ik ga nu dus niet snel snel nog extra maatregelen verzinnen vooraleer we de resultaten van de huidige maatregelen kunnen zien. Wat mij betreft, zijn de afspraken daarover in het regeerakkoord duidelijk. We gaan de maatregelen uit MAP 7 uitvoeren. Die laten we nog voor het huidige mestseizoen van start gaan. Dat is nu ook gelukt. We gaan het MER opmaken en we gaan twee winters, twee seizoenen evalueren om te zien waar we dan staan voor eventuele bijkomende maatregelen.",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Mieke Schauvliege (Groen),"Minister, sta mij toe te zeggen dat ik de redenering die u hebt opgezet, een redenering vind ‘van achter de koe haar staart’. Ik ga even citeren wat er in het verzoekschrift over MAP 7 staat: “MAP 7, aangenomen op 18 december 2024, voldoet niet als aanvullende of verscherpte maatregel die nodig is om de doelstellingen van de richtlijn te verwezenlijken.” Duidelijker dan dat kan het niet zijn. Onder punt 70 luidt het: “Bovendien nam het Vlaamse Gewest dit MAP 7 aan zonder dat de noodzakelijke evaluatie van de effectiviteit en toereikendheid werd uitgevoerd. In de memorie van toelichting van het decreet tot wijziging van het Mestdecreet wordt aangegeven dat de milieueffectenrapportage slechts zal worden afgerond tegen juni 2025. Er wordt ook aangegeven dat eventuele bijkomende maatregelen slechts in 2027 in werking zouden treden.” De Commissie merkt op dat het Hof van Justitie in dat verband heel duidelijk heeft gesteld dat dat wel noodzakelijk was. De Commissie begrijpt dus dat MAP 7, dat goedgekeurd werd op 18 december 2024, geen bijkomende maatregelen bevat in vergelijking met het ontwerp van 17 april 2023, waarover dit volgens u dan zou gaan. Vervolgens staat er: “Dit ontwerp MAP 7 werd toegevoegd aan het antwoord van Vlaanderen in het antwoord op de ingebrekestelling. In tegendeel, een aantal maatregelen werden versoepeld namelijk grotere flexibiliteit wat betreft de periodes en tijdstippen gedurende dewelke er bemest mag worden en aangaande het inzaaien, planten, aanhouden of oogsten van teelten; evenals een afzwakking van de financiële sancties of zelfs geschrapt namelijk de nulbemesting in Vlaams Ecologisch Netwerk (VEN)-gebied op percelen waar nog geen nulbemestingsregeling van toepassing is. Bijgevolg, zelfs al zou MAP 7 in overweging moeten worden genomen, quod non, blijft de conclusie onvermijdelijk dat het Vlaamse Gewest nog steeds niet aan haar verplichting onder artikel 5, lid 5 van de nitraatrichtlijn voldoet om aanvullende of verscherpte maatregelen vast te stellen die ondanks de vaststelling van waterverontreiniging door de landbouw noodzakelijk zijn.” Minister, dit kan niet tot de verbeelding spreken. Dit is zo duidelijk als iets. Zelfs als dat verzoekschrift maar zou gaan tot de periode van de eerste versie van MAP 7, dan nog stelt dit verzoekschrift dat het helemaal niet afdoende is. Vlaanderen stevent af op een gigantische veroordeling en u staat hier nu netjes te beweren dat u geen bijkomende maatregelen zult nemen. En u liegt in het parlement over het punt of MAP 7 wel of niet is meegenomen. Ik vind dit echt onwaarschijnlijk. Minister, u moet tegen 7 maart antwoord bieden op dit verzoekschrift. Wat gaat u daar dan echt op antwoorden?",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Andy Pieters (N-VA),"Minister, u gaat er wel erg snel aan voorbij. U bent ook erg selectief als u afspraken citeert, maar ik moet mevrouw Schauvliege toch enigszins bijtreden. Het is inderdaad bijzonder opvallend dat u vorige dinsdag bij de vragen van collega Coel, die vandaag trouwens verontschuldigd is, in alle talen zweeg over deze stap van de Europese Commissie. Nochtans moet u daarvan op de hoogte zijn geweest, aangezien het verzoekschrift al van eind januari dateert. U zei vorige week bovendien dat er over MAP 7 geen oordeel is geveld door de Europese Commissie. Maar ik lees in het verzoekschrift toch het volgende: “De Commissie is van mening dat, zelfs met de aanneming van MAP 7, het Vlaamse Gewest niet aan haar verplichting voldoet.” En nog eens: “Bijgevolg, zelfs al zou MAP 7 in overweging moeten worden genomen, quod non, blijft de conclusie onvermijdelijk dat het Vlaamse Gewest nog steeds niet aan haar verplichting voldoet.” Dat wil zeggen dat wat u hier vorige week zei, toch enigszins op gespannen voet staat met de werkelijkheid. En het is ook niet omdat een inbreukprocedure dateert van enkele jaren geleden en een bepaald tijdskader viseert, dat de Europese Commissie geen oordeel heeft geveld over MAP 7. Het nieuwe Mestdecreet en ook het nieuwe mestrapport zijn zelfs uitdrukkelijk als bijlage toegevoegd aan het verzoekschrift. Het is dus wel degelijk een oordeel van de Commissie. En dat betekent – want ook dat is een afspraak die gemaakt is – dat er dus verder aan de tafel moet worden gezeten om naar een betere waterkwaliteit te gaan. In de memorie van toelichting bij dat Mestdecreet staat immers: “Zowel naar aanleiding van de goedkeuring van voorliggend voorstel van decreet, als van zodra de resultaten uit de MER ter beschikking zijn, zal Vlaanderen in overleg gaan met de Europese Commissie om de aanpak en resultaten toe te lichten. En desgevallend te horen waar volgens de Commissie nog aanpassingen nodig zijn of verdere uitdagingen liggen. Deze feedback vormt mee de basis voor de eventuele bijkomende maatregelen.” U noemt die stap van de Europese Commissie ongelukkig. Ik vind vooral die reactie wat ongelukkig. Wij verwachten als fractie dat u met concrete maatregelen naar de sectoren, naar het opvolgingsorgaan en naar het parlement trekt. “Niet nodig, noch nuttig”, noemde u die stap daarnet. Het Vlaams Parlement heeft u dat nochtans uitdrukkelijk gevraagd. In de memorie van toelichting bij het decreet dat eind vorig jaar werd goedgekeurd, werd specifiek naar dit oordeel van de Commissie gevraagd. U zegt nu net dat u een louter politiek oordeel wilt over MAP 7. Ook dat staat haaks op het regeerakkoord, waarin staat dat wij een wetenschappelijk onderbouwd beleid willen. Ik denk dat we vooral een correct milieukundig oordeel willen. Onze fractie kan die uitspraken dus niet steunen, omdat ze haaks staat op het regeerakkoord. U had zich er ook toe geëngageerd dat de MER in februari 2025 afgewerkt zou zijn. Er resten ons nog drie dagen. Dat wil zeggen dat de resultaten volgende week richting de Europese Commissie zouden moeten kunnen gaan en ook naar het opvolgingsorgaan, met het oog op – en ik citeer opnieuw uit de memorie van toelichting bij het decreet, goedgekeurd in het parlement – “het versneld invoeren van noodzakelijke bijkomende maatregelen waarover consensus bestaat”. Ook dat is een afspraak die gemaakt is bij MAP 7. U zegt daarnet dat u alles doorschuift naar de periode na 2027. Dat is niet de afspraak die gemaakt is. Dat is een selectieve lezing van de afspraken. Ik heb dus de volgende concrete vraag, minister. Zit u op schema met uw MER? Zal die in februari 2025 klaar zijn, zoals afgesproken, zodat u in overleg kunt gaan met het opvolgingsorgaan met het oog op extra maatregelen? Als u die timing niet haalt, zou dat een erg slecht signaal zijn over het belang van de waterkwaliteit en dan zouden de gemaakte afspraken niet gehonoreerd worden, en dat zou onze fractie betreuren. Waterkwaliteit is heel belangrijk en ik denk dat we dringend het gesprek moeten aangaan over een verdere bijsturing van het Mestdecreet.",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Kris Verduyckt (Vooruit),"De situatie is op zich ernstig. Ons grondwater hoort bij de meest door nitraten vervuilde wateren van Europa. We spelen daarmee echt met de gezondheid van de Vlaming. Het is niet de eerste keer dat we die dagvaarding van de Europese Commissie zien passeren. Toen ik, en de meeste mensen hier in het parlement, voor het eerst lazen over die dagvaarding, was uw reactie daarop enigszins geruststellend. U gaf aan dat MAP7 voor een groot stuk een antwoord zou bieden op de dagvaarding die we kregen. Dat is wat ik in de pers las en wat ik uit de antwoorden haalde die u aan de collega’s gaf. Ik moet toegeven dat we verbaasd waren toen we kennis kregen van dat verzoekschrift van de Europese Commissie. U zegt dat het eigenlijk niet nodig was dat men al naar MAP 7 keek, maar men doet het wel. Als ik de tekst van dat verzoekschrift doorneem, kan ik alleen maar vaststellen dat men zegt dat het op basis van het ontwerp te kort gaat zijn. We weten dat hetgeen goedgekeurd is minder is dan het ontwerp. Minister, ik vind uw tussenkomst in de pers en in de commissie opmerkelijk. Het is een bijzonder belangrijke materie en ik vind dat het geen enkele zin heeft om die materie onder de mat te schuiven. We mogen niet weglopen van de realiteit. Ik weet dat de situatie ernstig is, maar als je vandaag dat verzoekschrift leest, kun je toch niet anders vaststellen dan dat alle lampen op oranje staan. De EU is niet onder de indruk van wat we aan het doen zijn. Voor alle duidelijkheid: het is goed dat we maatregelen genomen hebben met het MAP. Wij hebben die mee goedgekeurd en we zouden dat opnieuw doen. Maar, zoals de heer Pieters ook zegt, is de vraag of we afspraken hebben als het niet voldoende is. We kunnen afwachten tot er onderzoeken zijn, maar als ik lees wat de Europese Unie nu al schrijft dan moeten we echt niet aarzelen. We mogen niet met de gezondheid van de Vlaming spelen, we moeten verdere actie ondernemen. Mijn vraag aan u is dus: hoe moet het nu verder? Wat gaan we doen?",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Bart Dochy (cd&v),"Ik was ook verrast toen de Europese Commissie plotseling de verdere stap zette naar het Hof van Justitie. Als ik de citaten hoor, is het ook wel bijzonder eigenaardig. Er wordt verwezen naar MAP 7, maar zij die het dossier volgen weten dat er technisch gezien nog geen MAP 7 is. Er is een aanpassing aan het Mestdecreet. Na het milieueffectenrapport komen we tot een actieplan, zoals de Nitraatrichtlijn voorschrijft. Het actieplan wordt pas rechtsgeldig gemaakt op het moment dat er ook een milieueffectenrapport is. Het zou mij dan ook bijzonder verwonderen mochten die slimme mensen van de Europese Commissie een voorafname doen op het milieueffectenrapport. Anders zeggen ze dat het milieueffectenrapport eigenlijk geen zin heeft. Het milieueffectenrapport loopt momenteel nog tot eind februari. Er wordt hier al gesproken over de resultaten. De resultaten zouden reeds meegenomen zijn in een beoordeling van de Europese Commissie, maar het is er nog niet. Het NEMO-model (nutriëntenemissiemodel) zal dus een doorrekening maken van de maatregelen die in de aanpassing van het Mestdecreet staan. Men weet vooraf dat die negentien maatregelen niet allemaal doorgerekend kunnen worden. Er kunnen er maar een stuk of tien, elf doorgerekend worden. Collega’s, toen we rond de tafel zaten voor het regeerakkoord is er duidelijk gezegd dat het complex was. We weten dat het niet mogelijk is om met het rekenkundig model te kijken wat het effect of het verwachte resultaat zal zijn van de voorgestelde of de te nemen maatregelen. Alles moet gemodelleerd worden naar dat model, maar de beste oefening die gemaakt kan worden is de meting in de praktijk. Vandaar dat er duidelijk gezegd is: laat het nieuwe Mestdecreet even z’n gang gaan. Het is een afspraak tussen landbouw- en natuurorganisaties. Zoals de minister zei is: het is het strengste dat er ooit geweest is. Het is een Mestdecreet dat vertrouwen kan wekken bij de landbouwsector en bij de natuurorganisaties. Geef dat dan alsjeblieft de kans om even toe te passen. De huidige resultaten, zoals in het laatste mestrapport opgenomen, zijn ook de beste sedert 2010. 82,5 procent van de punten zijn momenteel oké. Collega Schauvliege, dat is voor u waarschijnlijk een goed resultaat. 17,5 procent van de punten zijn vandaag nog problematisch. Is dat voldoende? Nee, dat is niet voldoende. Moet dat verbeteren? Ja, dat moet verbeteren. Daarom hebben de milieu- en natuurorganisaties en de landbouworganisaties een rondetafel georganiseerd en zijn ze op 7 maart 2023 tot een voorstel van aanpassing van dat mestbeleid gekomen. Het is momenteel vertaald in een decreetsaanpassing. We hebben er samen aan gewerkt. Dit wordt doorgerekend in het milieueffectenrapport. Straks hebben we het resultaat van het milieueffectenrapport, er wordt daaromtrent een openbaar onderzoek georganiseerd. Niet alle maatregelen zullen doorgerekend kunnen worden, maar laat ons alsjeblieft toch eens kijken wat het effect is in de praktijk. Dat is ook afgesproken. Als er negatieve elementen blijken uit het resultaat van de MER, is er ook afgesproken dat we rond de tafel kunnen zitten. Evident. Als we een consensus bereiken over bijkomende maatregelen, na consultatie van de Opvolgingscommissie Mestactieplan (OMAP), is er geen enkel probleem om dit meteen in de scope te nemen en daarover te spreken, maar we gaan toch alsjeblieft geen bijkomende maatregelen nemen voor we weten wat de effecten zijn van wat er hier vandaag voorgesteld en goedgekeurd is. Temeer omdat er blijkbaar door de Europese Commissie zomaar gezegd wordt dat het onvoldoende is. Zij moeten zelfs de resultaten van het MER niet afwachten. Ik vind het een beetje eigenaardig. Ik hoop dat we toch enigszins de rust kunnen bewaren en dat er goede communicatie gevoerd kan worden met de Europese Commissie om te tonen dat het echt wel effectieve maatregelen zijn die genomen worden. De sector zal erachter staan, de natuursector staat erachter. Laat ons toch een keer kijken wat het effect daarvan is.",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Lydia Peeters (Open Vld),"Ik was eerst niet van plan om tussen te komen, maar naar aanleiding van uw opmerkingen doe ik het wel, mijnheer Dochy. U zegt dat we allemaal even rustig moeten afwachten totdat we die hele MER-procedure hebben doorlopen. Maar we zien toch wel dat de Europese Commissie vandaag zegt dat er een sense of urgency is. Op dit ogenblik wordt er niet voldaan aan de Nitraatrichtlijn en dus gaan we over tot actie. In die zin denk ik niet dat het een goede zaak zou zijn om nu zonder meer te beslissen om nog wat achterover te leunen en te bekijken hoe het verder kan. U verwijst naar de overeenkomsten in 2023. Maar nadien is er nog heel veel water door de Maas gegaan, zoals ze bij ons zeggen. Er is alleszins toch nog wel een en ander gebeurd. Ik herhaal dat de Europese Commissie nu klaarblijkelijk van oordeel is dat er niet wordt voldaan aan de verplichtingen van de Nitraatrichtlijn. In die zin denk ik dat het toch niet kan zijn dat we gewoon achteroverleunen.",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Minister Jo Brouns,"Collega’s, ik zal uit het verzoekschrift nogmaals meegeven hoe de regels van Europa ter zake zijn. “Het is vaste rechtspraak dat het bestaan van een niet-nakoming wordt beoordeeld op basis van de situatie waarin de lidstaat zich bevond aan het einde van de in het met redenen omkleed advies gestelde termijn en dat het Hof met sedertdien opgetreden wijzigingen geen rekening kan houden.” Dat staat ook heel duidelijk gestipuleerd in dat verzoekschrift. Collega’s, als er één dossier is geweest dat we van bij de start met beide handen hebben aangegrepen vanwege de situatie zoals ze is op het terrein en vanwege de overtuiging dat elke sector – ook de landbouwsector – zijn verantwoordelijkheid te spelen en op te nemen heeft in de verbetering van de waterkwaliteit, dan was dat uitvoering geven aan MAP 7. In het parlement werd dat in december al gerealiseerd. (Opmerkingen) Het decreet, mevrouw, om het mogelijk te maken om daar stap voor stap uitvoering aan te geven. Wat het milieueffectrapport betreft, was het heel duidelijk ten tijde van de regeringsonderhandelingen. Ik weet heel goed hoe gevoelig dat was. Het MER, maar ook de evaluatie op het terrein, die twee zaken samen, dat was heel duidelijk de afspraak die we daar hebben gemaakt. Ik wil dat nogmaals benadrukken. Wat het MER betreft, weten we dat dat die modelberekeningen inderdaad niet alles kunnen doorrekenen. Als het gaat over een negentiental maatregelen, zijn het er een zevental die niet kunnen worden doorgerekend. Ik kan alleen maar herhalen dat het pakket aan maatregelen dat hier op tafel ligt en dit jaar in uitvoering kan gaan, het strengste ooit is. Het zijn wel degelijk maatregelen die de waterkwaliteit zullen verbeteren. We moeten die MAP-meetpunten evalueren en we hebben ook verantwoordelijkheden in andere delen van de sector. Collega’s, ik vind het heel belangrijk om dat hier nogmaals onder uw aandacht te brengen. Wij zeggen vandaag dat de landbouwsector een strategische sector is en mee de handschoen moet opnemen om te ondernemen in een ‘dense’ omgeving in Vlaanderen. Vandaag hebben ze heel veel opdrachten. Het gaat over stikstof en over de waterkwaliteit. Zij nemen daar vandaag een heel grote verantwoordelijkheid in, collega's. De uitvoering van dit mestbeleid zal daar, wat mij betreft, een heel belangrijk onderdeel van blijven en zijn. Er was nog een vraag over de concrete timing van het MER. Het moet nu in openbaar onderzoek gaan. (Opmerkingen van Andy Pieters) Nee, het wordt afgewerkt. De richtdatum is einde maart. Dan moet het nog in openbaar onderzoek gaan. De concrete vraag van collega Coel ging over de kaderrichtlijn Water.",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Mieke Schauvliege (Groen),"Minister, ik moet eerlijk toegeven dat ik in dit dossier van de ene verbazing in de andere val. Er is onderhandeld tussen de landbouworganisaties en de natuurbeweging om stappen vooruit te zetten inzake mestbeleid. Er is een akkoord gekomen op voorwaarde dat het zou worden geëvalueerd. De evaluatie is gevoerd en daaruit bleek dat de maatregelen onvoldoende waren om echt grote stappen vooruit te zetten. In december hebt u parlementsleden een MAP, een decreet in de plenaire vergadering laten brengen om al een deel van de maatregelen uit te voeren. En u beweert nu dat dat voldoende zal zijn en dat u daarmee aan de slag kunt gaan, terwijl de Europese Commissie nu al heel duidelijk aangeeft dat dit totaal onvoldoende is. Bovendien liegt u er nog eens over in het parlement, want u hebt tot twee keer toe niets vermeld van die maatregelen, terwijl er expliciet naar werd gevraagd. Minister, ik vind dat een minister onwaardig. Ik vind dat een omgevingsbeleid onwaardig. En vooral helpt u daar niemand mee, want daarmee verkrijgen we geen proper water in onze rivieren en daarmee zetten we de landbouwers op het verkeerde been. Minister, kijk eens grondig naar dat verzoekschrift en pas uw beleid aan, zodat we eindelijk stappen zetten in de richting van propere waterresten. Dat is het enige waarmee we iedereen mee zullen vooruithelpen, zowel de landbouwers als de Vlaming die moet leven van dat water in de rivieren. Ik verwijs naar bijvoorbeeld het drinkwater waar er ook tal van problemen mee zijn, maar dat is een andere discussie.",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de ondersteuning van plastic recyclers,,,,speech,,Mieke Schauvliege (Groen),"Minister, ‘plastic recyclers’ zijn onontbeerlijk voor de toekomst van onze economie en de strategische autonomie van onze grondstofketens. Plastic recyclers in Vlaanderen moeten concurreren met nieuw gemaakte plastics, wat een inherent oneerlijk speelveld is. De nieuwe plastics worden gemaakt van fossiele grondstoffen die goedkoop op de markt worden geplaatst, ten koste van het milieu en vaak geproduceerd in lageloonlanden. Vlaamse plastic recyclers integreren daarentegen wel de kosten voor milieu en lokale arbeid. Deze onhoudbare situatie heeft in Nederland al tot vijf faillissementen geleid, maar ook tot bijkomend beleid, waarbij Nederland het voortouw neemt om een stijgend minimumaandeel circulaire grondstoffen wettelijk te verankeren. Daarnaast legt de Europese Packaging and Packaging Waste Regulation (PPWR) concrete doelstellingen op voor het gebruik van gerecycleerd materiaal in kunststofverpakkingen. Tegen 2030 geldt een minimumpercentage van 10 tot 35 procent gerecycleerd materiaal, afhankelijk van het type verpakking. Tegen 2040 moet dat stijgen naar 40 tot 65 procent. Vlaanderen zal dus moeten anticiperen op die evolutie om de lokale recyclage-industrie te ondersteunen en te zorgen voor een robuuste circulaire kunststofeconomie. Minister, welke maatregelen zal de Vlaamse overheid nemen om te verzekeren dat de circulaire economie voor kunststoffen in Vlaanderen zal overleven en groeien? Hoe zal Vlaanderen inspelen op de verplichte Europese doelstellingen voor gerecycleerd materiaal in kunststofverpakkingen? Hoe zal de lokale recyclagesector daarbij ondersteund worden? Hoe evalueert u het potentieel om tariefdifferentiatie in te voeren binnen het UPV-systeem (uitgebreide producentenverantwoordelijkheid), waarbij ondernemers die met secundaire grondstoffen werken, worden bevoordeeld? Kan dat volgens u bijdragen aan een versnelling van de transitie naar een circulaire economie en aan de ondersteuning van de lokale recyclage-industrie? Welke stappen plant de Vlaamse overheid om dat te implementeren? Welke maatregelen zal de Vlaamse overheid nemen om circulaire criteria verplicht op te nemen in gunningscriteria voor overheidsaanbestedingen? Hoe zult u ervoor zorgen dat die normen jaarlijks worden verhoogd?",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Minister Jo Brouns,"Dank u wel voor uw vraag, collega. In december heb ik er naar aanleiding van uw vraag om uitleg over ‘virgin plastics’ al op gewezen dat onze Vlaamse recyclagebedrijven enerzijds zeker moeten zijn van de aanvoer van materiaal, en anderzijds zekerheid moeten hebben van afname aan een rendabele prijs. U verwijst naar de doelstellingen inzake gerecycleerd materiaal van de PPWR. Ik denk dat die doelstellingen alvast een antwoord kunnen bieden op de nood aan afname. Het is alleen jammer, en wat mij betreft een gemiste kans, dat Europa niet heeft opgelegd dat dat gerecycleerde materiaal afkomstig moet zijn van Europese recyclagebedrijven. De Openbare Vlaamse Afvalstoffenmaatschappij (OVAM) heeft die problematiek recent nog rechtstreeks aangekaart bij de Europese administratie. Op het Europese niveau wordt nu bekeken hoe de markt voor Europees recyclaat gestimuleerd kan worden. Daarnaast moeten we via onze UPV-instrumenten voldoende stimulansen voorzien om onze afvalstoffen in België of minstens in West-Europa te kunnen laten verwerken. Met de nieuwe VLAREMA-bepalingen (Vlaams reglement betreffende het duurzaam beheer van materiaalkringlopen en afvalstoffen) zorgt de Vlaamse Regering er sinds januari 2024 voor dat gerecycleerde plastics een gegarandeerde afzet kennen in nieuwe producten die worden aangekocht bij overheidsaanbestedingen. Dat is dus een tweede antwoord op de afname, binnen de grenzen van onze Vlaamse bevoegdheden. Als Vlaams minister ben ik namelijk niet bevoegd voor productnormering, zoals u weet, en kan ik geen verplichte gerecycleerde inhoud via die weg opleggen. Ik kan alleen het gebruik ervan reguleren. In het verleden is al aangetoond dat tariefdifferentiatie een principe is dat werkt. Er zijn al heel wat moeilijk of niet te recycleren verpakkingen in de loop der jaren aangepast of van de markt verdwenen door aanpassingen aan het design van de verpakking. Het sturende effect van tariefdifferentiatie voor ecomodulatie zou inderdaad ook toegepast kunnen worden om het gehalte aan gerecycleerde plastics te verhogen. In de erkenning van Fost Plus is daarom ook de verplichting opgenomen om die piste verder te onderzoeken. Of het mogelijk is om bijkomende tariefdifferentiatie ook toe te kennen op basis van de herkomst van het gerecycleerde materiaal, dus naargelang het afkomstig is uit België of Europa, dan wel van buiten Europa, moet nog juridisch onderzocht worden. Het lijkt alleszins een interessante piste, wat mij betreft. Daarnaast moet Fost Plus verzekeren dat het alle materialen op een zo hoog mogelijke en circulair mogelijke manier kan recycleren. De nieuwe recyclagefabriek van Filao in Charleroi, waar petflessen opnieuw tot petflessen gerecycleerd worden, is daar een mooi voorbeeld van. Dat brengt me bij uw vraag over de overheidsaanbestedingen. Ik verwees daarnet al naar de VLAREMA-bepalingen die verplichte criteria voor overheden opleggen. Dat gebeurt onder de vorm van gebruiksverboden voor kunststoftoepassingen als ze geen recyclaat bevatten. Als overheden openbare aanbestedingen doen voor allerlei zaken, zoals kunststoffen compostvaten en -bakken, kunststoffen rolcontainers voor afval, kunststoffen kweekpotten en plantentrays, meubilair met kunststoffen onderdelen, geluidsschermen, buizen enzovoort, moeten die allemaal gerecycleerde plastics bevatten. Ik vind het belangrijk om dat hier nog eens te benadrukken. De verplichte gehaltes aan gerecycleerde plastics worden stapsgewijs verhoogd in de tijd, met termijnen die zijn overeengekomen met de sector, zodat de recycleurs en de producenten zich erop kunnen voorbereiden. De termijnen en percentages voor de verschillende toepassingen werden vastgelegd in VLAREMA. Aankopers van de Vlaamse overheid kunnen met hun vragen terecht bij het centrale aanspreekpunt duurzame overheidsopdrachten. Ik wil u in dit kader ook wijzen op de tool van de Vlaamse overheid die criteria voor maatschappelijk verantwoorde overheidsopdrachten bundelt en zo aankopers inspireert om hun aankopen duurzamer te maken. Die tool bevat suggesties voor criteria die het gebruik van ‘recycled content’ opleggen of hoger waarderen. Enkele criteria gaan expliciet in op het percentage gerecycleerde kunststoffen. De criteria in de tool worden elk anderhalf jaar geactualiseerd op basis van feedback van gebruikers, de sector en beleidsexperten. Ten slotte kunnen aankopers die advies willen over hoe ze het percentage gerecycleerde kunststoffen in hun overheidsopdrachten kunnen opleggen of hoger waarderen, daarover sinds vorige week ook advies vragen aan de helpdesk milieuverantwoorde overheidsopdrachten. Die helpdesk richt zich prioritair op lokale overheden en onderwijsinstellingen.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Mieke Schauvliege (Groen),"Dank u wel voor uw antwoord, minister. Ik onthoud dat Fost Plus aan het onderzoeken is of een systeem van tariefdifferentiatie kan worden toegepast. Is er daarbij ook een timing opgelegd? Want onderzoeken is vaak hetzelfde als uitstellen en afstellen. Wat is de concrete timing? En bent u van plan om die aanbevelingen dan ook in te voeren? In Nederland lopen er op dit moment gesprekken met de Europese Commissie over hoe een gelijk speelveld en investeringszekerheid kunnen worden gecreëerd voor de circulaire business. Zij hebben daarvoor een initiatief op tafel gelegd, de Circulaire Plastic Norm. Is Vlaanderen ook van plan om zoiets te doen? Zijn er afspraken met Nederland om daarrond samen te werken? Het lijkt me heel interessant te zijn als daar aan hetzelfde zeel getrokken wordt, zodat we de circulaire industrie een duwtje in de rug kunnen geven.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Sanne Van Looy (N-VA),"Dank u wel, ook voor de interessante vraag. Recycleren is niet alleen goed voor ons milieu, maar ook voor de economie, want er is ook een hele recyclage-industrie aan verbonden. Ik heb eind vorig jaar een vraag gesteld over hoe we de recyclagesector kunnen ondersteunen. De minister gaf toen aan dat hij aan de OVAM de opdracht heeft gegeven om een rondetafel te organiseren met alle betrokkenen over hoe we de recyclagesector een boost kunnen geven. Wat is de stand van zaken daarvan? En welke maatregelen vloeien daaruit voort om de recyclagesector te kunnen ondersteunen?",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Minister Jo Brouns,"Wat de timing betreft, zullen we inderdaad nog wat moeten afwachten wat het onderzoek ons leert, maar in ieder geval ben ik absoluut voor. Laat dat ook heel duidelijk zijn. Ik denk dat we er alle belang bij hebben om zoveel mogelijk op die recyclage in te zetten, en niet naar virgin plastics of nieuwe plastics te gaan. Het is belangrijk om dat hier te benadrukken. Het voorbeeld uit Nederland waarnaar verwezen wordt, ken ik niet. Ik wil dat wel opvragen, om te kijken wat ons dat kan leren en hoe het onze visie en onze ideeën daarrond kan versterken. Ik ondersteun dat, collega.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Mieke Schauvliege (Groen),"Minister, ik ben blij te horen dat u daar werk van wilt maken. Ongetwijfeld zal ik hier nog meerdere keren op terugkomen, want ik denk dat het heel belangrijk is dat we onze economie echt richting circulaire economie duwen. Dat is niet alleen belangrijk voor onze economie, maar in de strijd voor grondstoffen is dat ook ons grote marktvoordeel. Ik denk dus dat we daar heel hard op moeten inzetten en onze schouders daaronder moeten zetten. Ik kan dus niet anders zeggen dan: doe heel hard verder, zodat we echt die voortrekkersrol die we beweren te spelen, ook spelen en we onze economie kunnen omvormen naar een circulaire economie.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de aanpak van sigarettenpeuken in zwerfvuil,,,,speech,,Stijn De Roo (cd&v),"Minister, zwerfvuil en sigarettenpeuken blijven een hardnekkig probleem in Vlaanderen. Uit cijfers van de Openbare Vlaamse Afvalstoffenmaatschappij (OVAM) blijkt dat 6.609 mensen in 2024 op heterdaad betrapt werden tijdens het weggooien van zwerfvuil. In 93 procent van de gevallen ging het om een sigarettenpeuk. Dit wijst erop dat veel rokers het nog steeds niet als zwerfvuil beschouwen, terwijl de impact op het milieu groot is. Peuken bevatten schadelijke stoffen zoals teer, nicotine en zware metalen, die in de omgeving terechtkomen. Bovendien breken de kunststof filters niet volledig af en dragen ze bij aan de verspreiding van microplastics. Hoewel handhaving een belangrijke rol speelt, met GAS-boetes tot 500 euro voor overtreders, blijft het probleem bestaan. Sensibiliseringscampagnes van organisaties zoals de OVAM en Mooimakers tonen aan dat bewustwording een sleutelfactor is, maar er is meer nodig om een mentaliteitswijziging teweeg te brengen. Vandaar dat ik twee vragen voor u heb, minister. Welke bijkomende maatregelen overweegt u om het aantal sigarettenpeuken in het zwerfvuil terug te dringen, naast de bestaande sensibiliseringscampagnes en handhavingsacties? Hoeveel GAS-boetes zijn er in de afgelopen jaren effectief uitgeschreven voor het weggooien van sigarettenpeuken, en is er een evolutie merkbaar?",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Sanne Van Looy (N-VA),"Ik heb inderdaad een gelijkaardige vraag. Rondslingerende sigarettenpeuken zijn kleine boosdoeners, maar wel een groot probleem. Uit het zwerfvuilonderzoek van de OVAM uit 2022 bleek dat sigarettenpeuken met 41 procent de zwerfvuilkampioen zijn van ons afval. Daarna volgen kauwgom met 15 procent en vervolgens plastic verpakkingen met 7 procent. Vorige week kregen we opnieuw een realitycheck, want in Mechelen gooit vier op de tien rokers peuken achteloos op de grond. Ook aan de kust stellen ze vast dat sigarettenpeuken, tussen alle rotzooi op het strand, een probleem zijn. Tijdens de vorige legislatuur werd er al geëxperimenteerd met een proefproject waarbij draagbare zakasbakjes verkocht werden. Mooimakers en de gebruikers waren daarover enthousiast, maar het was nog te weinig bekend. In 2021 was er ook het onderzoek naar de effectiviteit van peukenrecipiënten aan drukke openbaarvervoerstopplaatsen. Daaruit bleek dat het plaatsen van een peukenrecipiënt zorgt voor een significante daling van het aantal peuken op de grond. Minister, mijn vraag aan u is: welke oplossingen kunnen volgens u bijdragen tot minder sigarettenpeuken op de grond? Bent u van oordeel dat draagbare asbakjes een rol kunnen spelen bij het sigarettenpeukvrij maken van Vlaanderen?",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Minister Jo Brouns,"De aanpak van die problematiek verloopt via zes pijlers, die u waarschijnlijk welbekend zijn: preventie, infrastructuur, omgeving, communicatie, participatie en handhaving. Mooimakers ondersteunt lokale besturen al jaren in hun integrale aanpak van deze vervuilingsproblematiek via die zes pijlers. Belangrijke uitganspunten daarbij zijn enerzijds de praktijkonderzoeken en studies die Mooimakers door de jaren heen uitvoerde, ook rond de peukenproblematiek, en anderzijds de praktijkervaring van de lokale besturen. Deze kennis en ervaring deelt Mooimakers op regelmatige basis met de lokale besturen via maandelijkse nieuwsbrieven, een kennisdatabank, opleidingen en infosessies. Lokale besturen kunnen inhoudelijke en financiële ondersteuning krijgen voor hun aanpak van sigarettenpeuken, hetzij binnen een project rond zwerfvuil en sluikstorten, hetzij tijdens een coachingstraject. Ik zie dan ook heel wat steden, gemeenten en afvalintercommunales die daar ook vandaag al werk van maken. Bij de recente wijziging inzake het rookverbod op specifieke openbare locaties voorzag Mooimakers een richtlijn voor lokale besturen voor de omgang met sigarettenpeuken. In de webwinkel van Mooimakers is er permanent een gratis aanbod van communicatiemateriaal rond sigarettenpeuken: affiches, preventievideo’s, advertenties, ideeën voor berichten op sociale media, spuitsjablonen voor naast het rioolputje en nog dergelijke voorbeelden. Dit werd recent nog aangevuld met een spuitsjabloon om rokers nog beter de weg te wijzen naar een peukenrecipiënt. In de laatste communicatiecampagne, in het kader van de Week van de Handhaving in 2024, werd er nogmaals op gewezen dat het op de grond gooien van peuken kan leiden tot een fikse boete. Ook in 2025 zal Mooimakers blijven inzetten op de peukenproblematiek, want het is inderdaad belangrijk om daar toch wel doorgedreven op te blijven inzetten. Mooimakers zal dat blijven doen door de ondersteuning van lokale besturen, maar ook door rechtstreeks te communiceren en te informeren, en de Vlaming te sensibiliseren. Een belangrijke focus dit jaar zal komen te liggen op de schadelijkheid van de peuken voor het milieu. Uit een studie naar daderprofielen bij zwerfvuil, die in 2024 werd opgeleverd, bleek daar toch wel nood aan te zijn. Collega Van Looy, ik ben ervan overtuigd dat draagbare asbakjes inderdaad een deel van de oplossing zijn. Uit verschillende onderzoeken blijkt dat rokers daar ook voor openstaan. Draagbare asbakjes worden in de communicatie van Mooimakers dan ook geregeld naar voren geschoven als een onderdeel van de oplossing. Steeds meer lokale besturen bieden daarom draagbare asbakjes aan en doen aan bewustmaking daarover richting hun inwoners. Vooral onderweg, wanneer er geen vuilnisbak in de buurt is, maar ook op momenten zoals grootschalige evenementen en dergelijke, kunnen rokers zo hun peuken bijhouden en op een later tijdstip weggooien. Collega De Roo, in de jaarlijkse enquête die de OVAM doet bij lokale besturen over hun handhaving op zwerfvuil en sluikstorten, is er helaas geen uitsplitsing per fractie. Het is dus niet mogelijk om de resultaten en evolutie voor de boetes op sigarettenpeuken specifiek weer te geven. Ik kan u wel de tendens meegeven van het totale aantal GAS-boetes voor zwerfvuil en sluikstort. We zien dat er sinds 2021 een stijging is in de handhaving op zwerfvuil en sluikstorten. Dat kan mede verklaard worden door de inzet van OVAM’s zwerfvuilhandhavers. Ik geef wat cijfers mee. Als je de totale evolutie bekijkt, is het opvallend om te zien dat het van 2020 tot 2023 van 6872 naar 19.861 boetes gaat over heel Vlaanderen. De cijfers zijn ook uitgesplitst per provincie. In Antwerpen bijvoorbeeld gaat het om 6309 boetes, in Limburg 4427, in Oost-Vlaanderen 2205, in Vlaams-Brabant 3750 en in West-Vlaanderen 3170. En we komen, in vier jaar tijd, van cijfers die ver onder de tweeduizend liggen. Dat is toch wel een positieve evolutie op dat vlak.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Stijn De Roo (cd&v),"Dank u voor uw antwoord, minister. Ik ga zelf af en toe mee met een zwerfvuilactie en dan merk je dat blikjes en plastic afval het grootste volume innemen van wat je daar opraapt, maar dat qua aantallen de sigarettenpeuken wel het hoogste aantal uitmaken. Het is dus wel degelijk nog een heel belangrijke problematiek, jammer genoeg. Ik ben blij dat u hebt erkend dat die problematiek er nog steeds is en vooral dat hij bij de OVAM ook op de radar staat, zodat men er in 2025 verder mee aan de slag gaat. Ik denk vooral dat er een mentaliteitswijziging moet komen. En ik merk dat die er meer en meer komt bij rokers. Vroeger was het inderdaad de gewoonte bij rokers om een sigaret ergens te gooien waar ze dan kan uitdoven, terwijl ik nu meer en meer mensen, ook jongere generaties, de sigaret zelf zie uitdoven, om dan de peuk uiteindelijk mee te nemen, al dan niet in zo’n draagbaar asbakje. Ik geloof daar zelf niet echt in, maar goed, als dat voor een aantal mensen kan helpen, zoveel te beter. Ik denk dat die mentaliteitswijziging nog verder moet worden doorgevoerd. In die zin hoor ik van u vooral dat Mooimakers verder inzet op de weg die men al is ingeslagen: vooral blijven sensibiliseren en blijven inzetten op die zes pijlers. Jammer genoeg is daar dan ook handhaving voor nodig. Dat is het sluitstuk van de zes pijlers. U noemt het een positieve evolutie. Het is natuurlijk goed dat de pakkans toeneemt, maar de echte positieve evolutie zou natuurlijk zijn dat de pakkans even hoog blijft, maar het aantal boetes verder daalt. Dat zou de echte positieve evolutie zijn waarnaar we willen werken. Ik heb geen bijkomende vraag. Ik heb uit uw antwoord gehoord dat het een prioriteit blijft en ik vraag dan ook om dat de komende jaren zeker verder op de radar te houden.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Sanne Van Looy (N-VA),"We zijn allemaal verantwoordelijk om onze straten proper achter te laten. Dat is natuurlijk in de eerste plaats wie iets vuils in zijn handen heeft. Een roker heeft in de eerste plaats zelf de verantwoordelijkheid om ervoor te zorgen dat die sigarettenpeuk niet op de grond belandt. Ik denk dat er inderdaad nog wel wat winstmarge is in het duidelijk maken van hoeveel schade de sigarettenpeuk aan het milieu kan veroorzaken, en dus om die verantwoordelijkheidszin bij de gebruiker nog wat meer aan de orde te brengen. Ik weet niet of het er iets mee te maken heeft, maar uit de cijfers van de eerste zes maanden van 2023 blijkt dat 92 procent van de boetes die zijn uitgeschreven, over peuken gaan. Is dat omdat de pakkans hoger ligt bij wie sigaretten op straat gooit? Het heeft er misschien niet rechtstreeks mee te maken, maar het zou wel kunnen, doordat het meer achteloos in de omgeving wordt weggegooid dan andere soorten zwerfvuil. Als we naar verantwoordelijkheden kijken, is er natuurlijk ook de verantwoordelijkheid van wie de sigaretten produceert. Onze vorige minister van Omgeving vond het belangrijk dat de sigarettenproducenten daarvoor opdraaiden. Hoe kijkt u daarnaar, minister, in het kader van uitgebreide producentenverantwoordelijkheid? En tot slot heb ik nog een meer algemene vraag in verband met zwerfvuil. Ik heb daar een paar maanden geleden ook een vraag over gesteld. Toen zei u dat er een herberekening was van de kosten verbonden aan zwerfvuil. Wat is de stand van zaken van die herberekening?",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Lydia Peeters (Open Vld),"Minister, de collega’s kaarten deze problematiek sowieso terecht aan. We weten dat er vanaf januari van dit jaar nog een uitbreiding van de rookvrije zones is geweest. Acht men niet dat de problematiek alleen nog maar zal toenemen? Dan is handhaving natuurlijk een zeer belangrijk aspect in deze kwestie, naast sensibilisering uiteraard. Ik denk dat de producentverantwoordelijkheid hier iets minder aan de orde is, want het is niet de producent die zegt dat men de peuken maar op de grond moet gooien. Wel denk ik dat we moeten bekijken of er met de uitbreiding van de rookvrije zones niet nog meer moet worden ingezet op sensibilisering, en eventueel ook op handhaving, maar we weten dat dat laatste uiteraard moeilijk is. De peuken vinden we wel terug in het milieu, maar het is vaak moeilijk om iemand op heterdaad te betrappen.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Minister Jo Brouns,"Dat klopt. Collega De Roo, het is zeker waar dat we met eenzelfde handhavingscapaciteit of een die nog toegenomen is, met nog meer vrijwilligers, het liefst heel lage cijfers en een dalende trend hadden willen tonen. Het omgekeerde is inderdaad waar. Dat heeft vooral te maken met een zekere alertheid die er toch ook wel is daaromtrent. We hebben het hier al vaak gehad over onze ergernissen als samenleving ten aanzien van zwerfvuil. Het is ronduit asociaal gedrag, dat niet past in onze samenleving. Ik denk dat het niet anders kan worden benoemd, als men zijn afval gewoon laat rondslingeren. Er waren een aantal vragen. Over de herberekening van de kosten moet ik het antwoord op dit ogenblik schuldig blijven. Wel is het inderdaad zo dat mijn voorganger, minister Demir, aan de slag is gegaan met het samenwerkingsakkoord rond de uitgebreide producentenverantwoordelijkheid en zwerfvuil, waar dus ook de kosten voor de tabaksproducenten in zaten, maar dat is tot op heden nog nooit voor definitieve goedkeuring voorgelegd. We pakken dat nu dus opnieuw op. Er is ook een samenwerkingsakkoord met Wallonië en Brussel. Collega Van Looy, de tabaksproducenten zullen dus zeker worden meegenomen in de aanpak van de doorrekening van de kosten van het zwerfvuil. De herberekening is blijkbaar in het najaar gecommuniceerd, vertelt men mij nu. Die vindt u terug op de website van de Vereniging van Vlaamse Steden en Gemeenten (VVSG), maar sindsdien is er nog niet in een nieuwe herberekening voorzien.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Stijn De Roo (cd&v),"Minister, dank u voor uw bijkomend antwoord. We zullen met zijn allen die zwerfvuilproblematiek moeten aanpakken. Vooreerst moeten we natuurlijk hen die zomaar achteloos afval, waaronder peuken, weggooien, daarop aanspreken, en daarop sensibiliseren, maar ook handhaven. Ik denk dat we dat met zijn allen moeten doen. Vlaanderen creëert daar een kader voor. De OVAM voorziet in de uitvoering daarvan. Maar ook onze lokale besturen zijn daar een partner in. Onder andere door aangepaste infrastructuur, bijvoorbeeld aangepaste vuilbakken waarin ook asbakken geïntegreerd zijn, kun je op een aantal plekken wel zorgen voor de vermindering van zwerfvuil, van sigarettenpeuken. Ik ben dus blij dat u dit verder opvolgt en kijk ook verder uit naar de resultaten van de OVAM.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Sanne Van Looy (N-VA),"Roken is een slechte gewoonte, ik denk niet dat iemand dat betwist. Maar het is ieders eigen keuze om daar wel of niet mee te beginnen. Wat wij als samenleving echter niet mogen accepteren, is dat die sigarettenpeuken achteloos op de grond worden gesmeten. Ik vind het dus wel belangrijk dat er goed wordt ingezet op handhaving. Die mag wat mij betreft zeker nog worden opgedreven. Minister, ik ben ook heel blij te horen dat u ook de sigarettenproducenten aan hun mouw zult trekken, dat u dat opnieuw oppakt.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de herbestemming van militaire domeinen in het kader van de industriële wapen- en munitieproductie,,,,speech,,Dries Devillé (Vlaams Belang),"Minister, volgens federaal minister van Landsverdediging Theo Francken bedreigt het Russische imperialisme West-Europa. In die optiek moeten we hoogdringend inspanningen leveren om de wapen- en munitie-industrie in eigen handen te nemen. De minister lanceerde het idee dat er onmiddellijk een tijdelijk verbod zou moeten komen op de verkoop van militaire domeinen die intussen in onbruik zijn geraakt. Men zou die in concessie geven aan de private defensie-industrie met het oog op de oprichting en exploitatie van industriële wapen- en munitieproductie. De federale minister stelt dat daarvoor enkel nog een milieuvergunning vereist is, omdat de gebieden volgens hem ruimtelijk al in orde zijn. Wij delen de mening wel dat er hoogdringend een inhaalbeweging nodig is op het vlak van defensie, maar waarmee de N-VA-minister blijkbaar geen rekening houdt, is dat er aan natuurontwikkeling wordt gedaan op heel wat van die militaire domeinen die in onbruik zijn geraakt, dat daarover ook beheersovereenkomsten zijn afgesloten met het Agentschap voor Natuur en Bos (ANB). Uit artikel 8.3. van het Vrijstellingenbesluit van 16 juli 2010 volgt dat er geen omgevingsvergunning voor stedenbouwkundige handelingen nodig is voor het optrekken van installaties en gebouwen van militair strategisch belang in gebieden die op de plannen van aanleg of op de uitvoeringsplannen aangegeven staan als militair domein. Wat we ook vaststellen, is dat de afdeling Wetgeving van de Raad van State eerder stelde dat het begrip ‘installaties en gebouwen van militair strategisch belang’ een zeer vage formulering is, wat eigenlijk aanleiding geeft tot verschillende beoordelingen. Minister, daarom heb ik enkele vragen daarbij. Wat is uw mening over het feit dat de federale minister dat voorstelt? Is dat al besproken met u als Vlaams minister van Omgeving? Wat is uw standpunt daarover? Wat is volgens u de exacte strekking en draagwijdte van dat begrip ‘installaties en gebouwen van militair strategisch belang’ zoals dat geschreven staat in het Vrijstellingenbesluit? Met andere woorden, vallen zuiver private ondernemingen die een als hinderlijk ingedeelde inrichting willen bouwen en exploiteren voor de productie van wapens onder dit begrip? Kunnen ook zuiver private ondernemingen volgens u dus gebruikmaken van een dergelijke vrijstelling van een omgevingsvergunning voor stedenbouwkundige handelingen? Acht u het desnoods ook nodig of opportuun om artikel 13, eerste lid, 3°, van het Omgevingsvergunningsbesluit van 27 november 2015 aan te passen, zodat ook dergelijke private ondernemingen kunnen gebruikmaken van een vereenvoudigde procedure met het oog op het verkrijgen van een omgevingsvergunning voor de exploitatie van een als hinderlijk ingedeelde inrichting voor de productie van wapens en/of munitie indien de aanvraag gebeurt door een militaire overheid?",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de herbestemming van militaire domeinen in het kader van de industriële wapen- en munitieproductie,,,,speech,,Minister Jo Brouns,"Collega’s, de federale minister van Landsverdediging heeft mij hierover nog niet gecontacteerd. De vrijstelling in artikel 8.3 van het Vrijstellingenbesluit betreft een uitzondering op de omgevingsvergunningsplicht en geldt voor installaties die in opdracht van Defensie worden opgericht. Het is aan de militaire overheid om te bepalen welke installaties en gebouwen van militair strategisch belang zijn. Zuiver private ondernemingen kunnen dus geen aanspraak maken op de uitzondering waarin is voorzien in artikel 8.3 van het Vrijstellingenbesluit. Op militair domein kunnen dus enkel militaire inrichtingen en handelingen die voor de goede werking van die inrichtingen noodzakelijk zijn, worden toegelaten. De exploitatie en de inrichting van privébedrijven vallen daar, zoals al gesteld, niet onder.",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de herbestemming van militaire domeinen in het kader van de industriële wapen- en munitieproductie,,,,speech,,Dries Devillé (Vlaams Belang),"Ik heb nog een bijkomende vraag, in verband met de beheersovereenkomsten die voor die militaire domeinen zijn afgesloten: verwacht u eventueel problemen als dat gebied toch nog voor exploitatie zou worden aangewend?",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de herbestemming van militaire domeinen in het kader van de industriële wapen- en munitieproductie,,,,speech,,Minister Jo Brouns,"Dat zal afhangen van de consequenties. Dat zijn vragen die moeten worden beoordeeld vanaf het ogenblik dat ze worden gesteld. Dat Defensie vandaag van strategisch belang is, dat we daar nu anders naar kijken dan enkele jaren geleden, spreekt wat mij betreft voor zich. Vanuit dat strategisch belang moet ook worden bekeken waar welke investeringen nodig zijn.",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de vernieuwing van de toegankelijkheidsverordening,,,,speech,,Maurits Vande Reyde (Open Vld),"Minister, mijn vraag gaat over toegankelijkheid. Meer bepaald is mijn vraag hoe het momenteel zit met de update, de vernieuwing en misschien zelfs vervanging van de toegankelijkheidsverordening. Ik situeer dit heel even, want er is eigenlijk een vrij lange voorgeschiedenis. Ergens in 2019 bracht ik naar buiten dat de toegankelijkheid van openbare gebouwen ondermaats was. Dat ging dan niet over openbare gebouwen die al lang bestaan, want daar is dat door de historische context ergens logisch, maar over nieuwe gebouwen. Sporthallen, rusthuizen, zelfs gemeentecentra, die nieuw gebouwd waren: geen van de onderzochte gebouwen bleek volledig toegankelijk te zijn volgens de regels die Vlaanderen voorschrijft in de toegankelijkheidsverordening. We hebben daar heel veel discussies over gehad in de commissie. We waren het er eigenlijk allemaal over eens dat dat een groot probleem was. Toen was de vraag wat we daaraan zouden doen. Het parlement heeft toen – onder mijn aanvuren, maar ook collega’s van de N-VA en van cd&v hebben daaraan meegewerkt – een resolutie goedgekeurd waarin werd gezegd dat we misschien naar een nieuw systeem zouden moeten gaan waarbij echt in de realiteit moet worden getoond dat een gebouw toegankelijk is. Niet alleen op het plan zou dat zo mogen zijn: ook bij de uitvoering mag het niet spaak lopen. In de resolutie werd voorgesteld dat men misschien werk zou kunnen maken van, kort samengevat, een soort certiciferingssysteem, naar analogie met bijvoorbeeld de energieprestatiecertificaten, waarin men mensen zou machtigen om die toegankelijkheid te onderzoeken. Daar was iedereen het over eens. Ergens in 2023 was er dan ook een conceptnota van de Vlaamse Regering, van toenmalig minister Demir en toenmalig minister van Gelijke Kansen Somers. Ze stelden naar het parlement te hebben geluisterd en kondigden aan dit te zullen doen, fantastisch. Daar was ook een persmededeling en een conferentie over. Ik heb daar destijds dan nog enkele opvolgvragen over gesteld. Toen kreeg ik van uw voorganger te horen dat dat voor de zomer van 2024 rond zou zijn. Nu is er een nieuwe legislatuur en zijn we een tijdje verder. U hebt hier een aantal dingen over gezegd in uw beleidsnota. Ik heb dat gehoord, maar het is me nog niet altijd duidelijk hoe het nu eigenlijk zit met die update van de toegankelijkheidsverordening. Zal dat certificeringssysteem er nog komen? Zal er misschien iets anders komen? Zijn er misschien andere inzichten? Wat is de status van de conceptnota bij de uitwerking? De centrale vraag is natuurlijk: wanneer zullen we iets hebben dat echt kan verzekeren op het terrein dat iedereen – dus echt iedereen, mensen met en zonder een beperking, mensen met een rollator, mensen met een kinderwagen, want toegankelijkheid is nuttig voor iedereen – openbare gebouwen kan gebruiken, dat dat in orde is, dat we niet moeten zeggen dat het weer een werk van over twintig jaar zal zijn, maar dat gebouwen die nu geplaatst of gerenoveerd worden voor iedereen toegankelijk zijn. Wat gaat u doen om dat te verzekeren?",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Minister Jo Brouns,"Dank u wel, collega. De conceptnota was als een mededeling bij de Vlaamse Regering geagendeerd in februari 2023. De aanpassing van de toegankelijkheidsverordening zelf is daarna inderdaad niet meer geagendeerd. Er zijn ontwerpteksten in opmaak, die binnen de Vlaamse overheid met de betrokken departementen verder worden afgestemd. Het is mijn bedoeling om hier voortgang mee te maken. Momenteel is het nog niet mogelijk om een exacte timing hier al met u te delen. De conceptnota ging uit van het principe van de verplichte opmaak van een toegankelijkheidsverslag voor elk project voor een publiek gebouw, een verslag dat alleen kan worden opgemaakt door de geaccrediteerde toegankelijkheidsverslaggever. Voorts werden voor de erkenning als toegankelijkheidsverslaggever een aantal voorwaarden inzake opleiding naar voren geschoven. Het regeerakkoord stelt het verminderen van administratieve last in het vooruitzicht. Ik wil het voorstel ook graag daarop screenen, ook in overleg met collega Gennez. Dit is dus ‘work in progress’.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Maurits Vande Reyde (Open Vld),"Dat is een kort en bondig antwoord, maar dat gaat wel naar de essentie. Weet u, ik heb een zus met een beperking. We hebben allemaal in onze kennissenkring mensen die een beperking hebben. Voor hen betekent die toegankelijkheid echt dagelijkse vrijheid. Dat is de vrijheid om te kunnen gaan naar waar ze willen gaan. Ze worden daarvoor in heel veel facetten van hun dagelijks leven beperkt. Het minimum dat we als overheid kunnen doen, is ervoor zorgen dat openbare plekken, in dit geval gebouwen, gemaakt zijn volgens de regels die wij zelf hebben opgesteld. Daar is geen discussie over. Dat gaat echt over de vrijheid van heel veel mensen. Als ik dan hoor dat er een systeem voor goedgekeurd is, bijna twee jaar geleden, en dat we momenteel opnieuw in de fase zitten van het onderzoek, het screenen op administratieve lasten en verdere besprekingen en zo, dan vraag ik me af wanneer er een resultaat zal komen. Wanneer kunnen we weten dat die vrijheid voor die vele mensen voor wie die toegankelijkheid echt wel belangrijk is, in Vlaanderen echt in orde zal zijn? Minister, ik verwijs vaak naar Noorwegen, maar je kunt ook de Verenigde Staten aanhalen en Frankrijk is ook een voorloper. Die landen zijn daar twintig jaar geleden mee begonnen. Die zijn nu bezig met de toegankelijkheid van wandelpaden en dat soort zaken. Die hebben al die fases al doorlopen. We lopen in Vlaanderen enorm achterop. Ik zou u toch willen vragen of u tenminste kunt zeggen wanneer u met dit nieuwe systeem zult landen. Wat zij nog de knelpunten? Wie is er misschien tegen? Is daar nog discussie over in de regering? Want blijven zitten in de fase van onderzoek, discussies en verdere plannen, dat zal niemand vooruithelpen. Het parlement heeft de resolutie goedgekeurd. De vorige regering heeft dat goedgekeurd. Het zou nu maar raar zijn mocht dat opnieuw stof geven tot debat. Ik kan me ook niet inbeelden dat er een partij is die nu in de meerderheid zit, die daar vorige legislatuur problemen mee had. Daarom mijn vraag: wanneer zal er iets van komen? Is er iemand tegen? Wat zijn de obstakels? Ik had graag wat meer duiding.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Sanne Van Looy (N-VA),"Dank aan de vraagsteller. Het is een belangrijk thema. Ik denk dat er ook heel wat draagvlak voor is. Ik denk dat niemand het niet met u eens is dat het beter moet met de toegankelijkheid in Vlaanderen. Het regeerakkoord is daar mijns inziens ook heel duidelijk over. We gaan de regelgeving optimaliseren en er zal ook worden ingezet op handhaving, zo staat in het regeerakkoord. Ik denk dat we vooral op dat eerste moeten inzetten, want op het moment dat je vaststelt dat er een stedenbouwkundig misdrijf is en de regels van de toegankelijkheid niet zijn nageleefd, dan is het heel moeilijk om nog iets toegankelijk te maken. Ik denk dat dat ook de reden was waarom destijds is gekozen voor de piste om richting geaccrediteerde verslaggevers te gaan, omdat je dan in de ontwerpfase kunt gaan nakijken of het ontwerp voldoet aan de regels van de toegankelijkheid. De cijfers liegen daar inderdaad niet over, collega. U verwijst naar een onderzoek van 2019 over het niet-naleven van de regels binnen de vergunde gebouwen. Ik denk niet dat dat te maken heeft met een gebrek aan wil, maar er zijn volgens mij een aantal elementen die daartoe bijdragen. Het is allemaal heel complex geworden. De regelgeving is ook heel complex geworden. Naast enerzijds optimaliseren en ervoor zorgen dat in het ontwerpstadium wordt nagekeken of er is voldaan aan de toegankelijkheidsregelgeving, is het anderzijds ook heel belangrijk om die regels zelf onder de loep te nemen en het toepassingsgebied zeer duidelijk te maken en te gaan vereenvoudigen. Ik heb liever vijf regels die worden nageleefd dan honderd regels waarvan er geen enkele wordt nageleefd. Dat is vandaag het probleem met de toegankelijkheidsregelgeving. Het moet natuurlijk ook realistisch zijn. In het regeerakkoord staat heel duidelijk dat het moet gaan over nieuwe gebouwen, dus niet over historische pandjes in een historisch centrum, waar het vandaag heel moeilijk is om daaraan te voldoen. Het moeten ook publieke gebouwen zijn, dus geen private woningen. Ik denk dat er ook nog heel veel ‘windows of opportunity’ zitten in de kleinere ruimtes, want er zijn ook heel veel stukjes die niet onder het toepassingsgebied van vergunningen vallen. Het vrijstellingsbesluit laat toe om tot 100 vierkante meter vrijgestelde functiewijzigingen te doen. Er zit volgens mij nog wel winst in om daar eens naar te kijken, want het is zoals u zegt: het gaat over het dagelijks leven dat moeilijk wordt gemaakt als iets niet toegankelijk is. Het zijn ook in de kleinere dingen waar men vandaag op die obstakels stoot. Als we gaan kijken naar het ontwerpstadium en eventueel daar een ingreep doen, dan moet dat wel in goed overleg met de sector gebeuren, want er komt alleen maar iets bij en dat moet natuurlijk draagbaar zijn voor de sector. Minister, op welke manier zult u nieuwe initiatieven en nieuwe regelgeving overleggen met de sector?",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Minister Jo Brouns,"Collega’s, dank u wel, voor de bijkomende opmerkingen, suggesties en vragen. Bouwen en infrastructuur in het algemeen zullen steeds meer volgens het principe van ‘universal design’ moeten gebeuren. Ik heb het dan over publieke gebouwen, maar ook maximaal bij semipublieke en andere gebouwen. Als we die inclusieve wereld nastreven, is dat een collectieve verantwoordelijkheid. Collega Van Looy, een aantal zaken die u hebt aangestipt, nemen we mee. De doorlooptijd is belangrijk. Collega Vande Reyde zal dat mee onderschrijven. Het gaat altijd te traag, daarover ben ik het met u eens. Het had misschien sneller gemogen. Er is overleg met de stakeholders, met iedereen die hierbij betrokken is, maar ook met de mensen die een beperking hebben zelf. De laatste tekstvoorstellen worden nu met hen besproken. Dat is de terugkoppeling die ik daarover krijg. Als er bijkomende opportuniteiten zijn, moeten we die zeker meenemen in de verdere voorbereiding. Als het gaat over bijkomende regels is het natuurlijk niet onbelangrijk dat we ze toetsen op administratieve vereenvoudiging, zodat we het niet zwaarder maken dan nodig. Ik deel het principe dat we liever maar een beperkt aantal regels hebben die we ook heel strikt kunnen handhaven en opvolgen. Ik begrijp dat de essentie van uw vraag is, collega Vande Reyde, om er zo snel mogelijk mee aan de slag te gaan, gelet op het traject dat het dossier tot nu toe heeft afgelegd. Dat is ook wat we vandaag opnieuw kunnen bevestigen, namelijk dat we het ter harte nemen om er zo snel mogelijk mee voort te doen.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Maurits Vande Reyde (Open Vld),"Het voordeel van hier al één legislatuur te zitten, is dat je toch wel een beetje geheugen hebt. Alles wat we hier vandaag hebben aangehaald dat moet worden meegenomen en opgenomen met bijvoorbeeld de sector, met gebruikers, met mensen met een beperking, hebben we in de vorige legislatuur allemaal al gedaan. Er was heel veel – discussie is misschien een slecht woord – overleg binnen het parlement en ook daarbuiten over de aanpassingen van het systeem. Dat is eigenlijk allemaal al gebeurd. Daarom is die conceptnota er dan gekomen. Ik herhaal het nogmaals: minister Demir zei dat dat in de zomer van 2024 in orde zou zijn. Het is toch heel gek dat we nu zeggen dat we dat overleg opnieuw moeten doen. Ik ben het absoluut eens met collega Van Looy, die zegt dat we naar de praktijk moeten kijken. Maar dat is net de bedoeling van die aanpassingen van het systeem dat je gaat kijken naar de realiteit: wat is werkbaar? Dan kun je daar een certificering doen op basis van wat er nodig en mogelijk is. Dan kun je alternatieve oplossingen aanreiken eerder dan vast te zitten in regels die toch niet toepasbaar zijn. Dat was net het hele idee. We hebben dat echt al uitgebreid. We hebben alle voor- en nadelen bediscussieerd. Daaruit is die conceptnota gekomen. Ik hoop echt dat dat niet in de mallemolen terechtkomt van bijkomend en nieuw overleg en allerlei zaken waar we in Vlaanderen kampioen in zijn, maar dat het komt tot een resultaat en tot actie op het terrein. Ik hoop dat niet voor mij, maar voor veel mensen voor wie dat de dagelijkse vrijheid betekent en die daarop stoten. Googel het of zoek het op YouTube, je zult getuigenissen à volonté vinden. Ik wil hier niet op het einde van de legislatuur zeggen dat we er toch nog eens goed over hebben gebrainstormd en dat de volgende regering het wel zal uitwerken. Dan voel ik – ik ben er zelf ook deel van – dat we schuldig verzuim plegen tegen iedereen voor wie dit echt wel een dagelijkse frustratie is. Dat wil ik niet op mijn geweten hebben.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de aanpak van lekverliezen in het waterleidingnetwerk,,,,speech,,Lydia Peeters (Open Vld),"Minister, de Europese Drinkwaterrichtlijn, gericht op gezond en schoon water, vraagt aan alle lidstaten om aandacht te hebben voor het terugdringen van lekken. In het kader van de Blue Deal werd door de vorige Vlaamse Regering dan ook het engagement aangegaan om de inspanningen tegen waterverliezen te verhogen. Daartoe werd een versneld innovatie- en realisatietraject opgezet onder leiding van de Vlaamse Milieumaatschappij (VMM), in samenwerking met de drinkwaterbedrijven en het Vlaams Kenniscentrum Water (VLAKWA). Concreet werd er vastgelegd om tegen eind 2025 te streven naar een Infrastructure Leakage Index (ILI) van onder de 0,5 over heel Vlaanderen. Die index duidt op de verhouding van het werkelijke waterverlies ten opzichte van het onvermijdelijke waterverlies. Op internationaal vlak wordt de Infrastructure Leakage Index gehanteerd als toonaangevende indicator om de prestaties op het vlak van waterverlies van het distributienet te beoordelen. In april 2024 heeft voormalig parlementslid Gwenny De Vroe nog een conceptnota ingediend over deze materie. Daarin werden enkele beleidsaanbevelingen geformuleerd, waaronder het opzetten van een aantal proefprojecten door de drinkwatermaatschappijen met als doel innovatieve technieken met betrekking tot het dichten van lekken alle kansen te geven. Jaarlijks gaat er immers ruim 50 miljoen kubieke meter of meer dan 15 procent van het drinkbaar water verloren door lekken. Het is dus cruciaal om het drinkwaterverlies duurzaam terug te dringen en daartoe op korte termijn de nodige maatregelen te nemen. Minister, wat is de huidige stand van zaken van de ILI in Vlaanderen? Hoe evalueert u het beleid van de Vlaamse watermaatschappijen met betrekking tot het duurzame beheer van de drinkwaterleidingen en de aanpak van lekverliezen, en dat onder andere op het vlak van investeringen, kennisopbouw en het gebruik van de best beschikbare technieken? Welke ondersteuning voorziet de Vlaamse Regering daartoe? Op welke manier wilt u de drinkwatermaatschappijen ertoe aanzetten om de investeringen in het beheer van de drinkwaterleidingen op te krikken om lekverliezen verder terug te dringen? Hoe wilt u het gebruik van de best beschikbare innovatieve technieken voor het dichten van lekken in drinkwaterleidingen door drinkwatermaatschappijen stimuleren? Op welke manier zult u de drinkwatermaatschappijen aansporen om daar de nodige proefprojecten voor op te starten?",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Minister Jo Brouns,"Zoals opgenomen in het rapport van de drinkwaterbalans voor Vlaanderen, bedroeg de Infrastructure Leakage Index in 2023 op Vlaams niveau 0,94. Dat is een daling van bijna 30 procent ten opzichte van 2020, toen die nog 1,32 bedroeg. De cijfers voor 2024 zijn nog niet beschikbaar. De rapportering wordt verwacht tegen 30 maart, volgens de timing die voorzien is in het Drinkwaterbesluit. We zien dat er de laatste jaren een grote vooruitgang is geboekt om lekverliezen terug te dringen. Die index ligt op Vlaams niveau sinds 2022 lager dan 1 en dat duidt erop dat de Vlaamse waterbedrijven op internationaal niveau nu al zeer goed scoren. Zo’n ILI-score lager dan 2 betekent volgens het internationale classificatiesysteem dat het verder terugdringen van lekverliezen wellicht niet puur economisch rendabel is en dat de kosteneffectiviteit van maatregelen goed onderzocht moet worden. Het verder terugdringen van lekverliezen werd ook verankerd als een openbaredienstverplichting in het besluit van de Vlaamse Regering van 20 januari 2023 over de kwaliteit, de kwantiteit en de levering van water bestemd voor menselijke consumptie. Waterbedrijven worden verplicht een beoordeling te maken, doelstellingen op te stellen en een actieprogramma uit te werken voor het terugdringen van lekverliezen. Jaarlijks moet er ook een voortgangsrapportage worden overgemaakt aan de Vlaamse Milieumaatschappij om de acties en uitgaves in beeld te hebben. De laatste jaren is er een dalende trend van de index en het volume niet in rekening gebracht water. In 2023 werd er 7,5 miljoen euro geïnvesteerd in het terugdringen van lekverliezen door de zes waterbedrijven, en dat is exclusief de investeringen die betrekking hebben op het vervangen en vernieuwen van leidingen. Wat betreft kennisopbouw en gebruik van de best beschikbare technieken, kan ik verwijzen naar een antwoord dat reeds gegeven werd op de schriftelijke vraag van collega Peter Van Rompuy van vorig jaar. De drinkwaterbedrijven volgen nieuwe technieken voor de opsporing van lekken op de voet, inclusief het gebruik van artificiële intelligentie. Op sectoraal niveau is daarvoor het samenwerkingsinitiatief NRW-ecosysteem (non-revenue water) opgezet met onze waterbedrijven, de kennisinstellingen en technologieleveranciers, om innovatie in het terugdringen van lekverliezen te kunnen versnellen. Een van de lopende projecten van dit initiatief is het onderzoek naar algoritmes om sneller lekken te kunnen detecteren en te lokaliseren. Het is aan de drinkwaterbedrijven om de bruikbaarheid van de technieken op het terrein te evalueren en de voor hen meest bruikbare technieken in te zetten. We kunnen ook concluderen dat de Vlaamse waterbedrijven al behoorlijke investeringen doen en tegelijkertijd de vinger aan de pols houden wat betreft het opvolgen van nieuwe technieken, om zo steeds de meest kostenefficiënte en toepasbare technieken om het lekverlies verder te verlagen, in te zetten. Hierdoor is de index op Vlaams niveau, zoals gezegd, momenteel al lager dan 1, wat toch wel een heel goede score is. Er is geen financiële ondersteuning voorzien vanuit de Vlaamse Regering. Het beheersen van lekverliezen maakt deel uit van de operationele werking van de waterbedrijven en wordt in die zin bekostigd. We moeten natuurlijk voorkomen dat de drinkwaterfactuur onbetaalbaar wordt. Ik wil in dat kader benadrukken dat de waterbedrijven, samen met een externe partner, een socio-economisch model hebben opgesteld. Dit model wordt gebruikt om te bepalen welke maatregelen nodig zijn om die lekverliezen te vermijden en maatschappelijk verantwoord zijn. De resultaten uit dit model liggen aan de basis van de opgestelde actieplannen, alsook aan de procesbenchmarking waar de aanpak om de verliezen terug te dringen tussen bedrijven vergeleken werd en verbeteracties werden geïdentificeerd voor elk waterbedrijf. Wel heeft de Vlaamse Milieumaatschappij de afgelopen jaren de organisatie van jaarlijkse kennisevenementen tussen waterbedrijven, technologiebedrijven en kennisinstellingen gefaciliteerd. Ik wil ook niet zomaar blindelings bijkomende investeringen opleggen aan onze waterbedrijven om lekverliezen terug te dringen. De voorgestelde acties en investeringen in de actieplannen beogen al een niveau dat zeer ambitieus is. Deze acties en investeringen zijn veelomvattend, inclusief preventieve acties, acties rond proactief lekbeheer en registratie-optimalisatie en inzet op verdere kennisopbouw en innovatie. Ik ben er wel van overtuigd dat het verder opvolgen van de implementatie van deze actieplannen en geplande uitgaven een prioriteit moet blijven en zal hiertoe opdracht geven aan de administratie. Ook de WaterRegulator kan, via de tariefplannen, bijsturen op de investeringen indien de vooropgestelde doelen niet behaald worden. De waterbedrijven zetten nu al in op innovatieve technieken en onderzoeken, en hebben hieromtrent ook concrete acties en proefprojecten opgezet en opgenomen in hun actieprogramma’s. Zoals ook al toegelicht, werd op sectoraal niveau hiervoor het samenwerkingsinitiatief NRW-ecosysteem opgezet met waterbedrijven, kennisinstellingen en technologieleveranciers om innovatie in het terugdringen van lekverliezen te versnellen. Ik stel dan ook vast dat de waterbedrijven hun verantwoordelijkheid al nemen, ook vanuit hun wettelijke opdracht.",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Lydia Peeters (Open Vld),"Dank u wel voor uw antwoorden, minister. Er is al een vooruitgang, zegt u, wat op zich natuurlijk een goede zaak is. We zullen nog even moeten wachten op de cijfers van 2024, maar alleszins is er toch ook nog een weg te begaan om die doelstelling van 0,5 te behalen, conform wat vooropgesteld werd in de Infrastructure Leakage Index. We zien dat ondanks het gebruik van de bijzondere technieken of de talrijke investeringen die men doet, er hier en daar toch nog lekken ontstaan, zowel op publiek domein als bij private partners. We weten ook dat er nog een aantal verouderde drinkwaterleidingen zijn. Ik denk alleszins dat het goed is dat men daar volop acties voor opzet, om er toch voor te zorgen dat ook die zo snel mogelijk worden aangepakt. U verwijst naar artificiële intelligentie en nieuwe technieken die allemaal op de voet gevolgd worden. Dat is op zich zeker een goede zaak. Daarnaast stellen we wel vast – en ik weet niet of dat bij de collega’s ook zo is – dat wij bijvoorbeeld een aantal schoolgebouwen hebben, waar je, als er een toilet blijft lopen, daar nog geen verklikker voor krijgt. Ook voor mensen die thuis een digitale meter hebben zou het goed zijn dat je, als er iets blijft lekken of als er een groot waterverlies is, misschien via die digitale meter, automatisch ook een reactie krijgt dat er ergens een groot waterverlies is. Ik weet niet of u erop kunt antwoorden, maar mijn bijkomende vraag gaat dan ook over innovatie of beschikbare technieken en hoe we daar innovatief mee kunnen omgaan. Hebt u weet van innovatieve toepassingen waarmee men veel sneller lekken kan laten detecteren en zodoende de eigenaar of diegene bij wie het lekverlies zich voordoet, zo snel mogelijk kan briefen? Want drinkwater is nog altijd een kostbaar goed waar we spaarzaam mee om moeten gaan.",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Hans Vanhoof (N-VA),"Dank u, mevrouw Peeters, voor de vraag. Ik heb de voorbije weken en maanden al best wat schriftelijke vragen aan u gesteld over de drinkwaterinfrastructuur. Wie weet komen er nog. Maar ik meen eruit te begrijpen dat de waterbedrijven boven op de 7,5 miljoen euro waar u naar verwees, jaarlijks 180 tot 190 miljoen euro investeren in onderhoud, vervanging en uitbreiding van het drinkwaternet. Het gebeurt aan een gemiddeld vervangingsritme van 2 procent per jaar. Dat wil zeggen dat er een vijftigjarige doorloop is om heel het net te vervangen. Dan is het natuurlijk belangrijk dat dat zo efficiënt mogelijk gebeurt. U hebt er immers ook naar verwezen: uiteindelijk stroomt alles door naar de waterfactuur en zullen we er allemaal voor moeten betalen. Dat wil zeggen dat je die efficiëntie kunt bereiken door risicogebaseerd te gaan werken: waar zijn de grootste problemen in functie van materialen, vastgestelde problemen et cetera? Wat betreft kostenefficiëntie: waar kun je herstellen, waar moet je vervangen, kun je vervangingen of herstellingen samenvoegen met andere nutswerken? Hoe kun je dat nog doen? U verwijst naar innovatieve technieken. Uiteraard. Maar er zijn ook de data. U verwijst ernaar, collega Peeters. We hebben dat vorige week besproken. De digitale watermeter gaat echt wel toelaten om in DMA-zones (District Metered Areas) en kleinere zones te detecteren waar er lekverliezen zijn. En inderdaad, dat werkt nu al. Ik heb begrepen uit de antwoorden dat er al tot vijftigduizend meldingen gebeuren naar klanten, over abnormaal watergebruik en continu watergebruik op basis van de data van de digitale meters. Ik heb nog twee vragen, minister. U verwees naar de samenwerking tussen waterbedrijven op sectorniveau. Ziet u nog winst te halen uit een uniforme aanpak rond inventarisatie, controle en een data-analyse rond lekverliezen? Bijkomende investeringen zijn uiteraard altijd mogelijk, maar op een gegeven moment is er ook een bodem aan die ILI, die index, waar je naartoe kunt werken. Met andere woorden: op een gegeven moment gaat je marginale kostprijs hoger liggen dan je marginale opbrengst. Hebben we daar ergens een idee of inschattingen van, van waar dat niveau zich ongeveer bevindt?",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Stijn De Roo (cd&v),"Collega's, water transporteren zonder verliezen, is eigenlijk onmogelijk. Als we het hier hebben over die ILI-index, moeten we wel de juiste term gebruiken. In die ILI-index zitten inderdaad de lekverliezen die plaatsvinden, maar zit ook het illegaal watergebruik en bijvoorbeeld ook het niet-geregistreerd gebruik wanneer de brandweer water gebruikt om branden te blussen of om oefeningen te doen en dergelijke meer. Dat valt allemaal onder die ILI-index. We hebben de afgelopen jaren altijd gestreefd naar een index van 0,5, om als een soort bodem te halen, maar we zien dat er een aantal verschillen zijn tussen de verschillende waterbedrijven. Ik heb daar zelf wel wat dieper onderzoek naar gedaan: dat heeft ook te maken met de lengte van het transportnetwerk van die verschillende waterbedrijven. Het is eigenlijk ook logisch: hoe langer het transportnetwerk, hoe hoger de inspanning om te komen tot die lage index van 0,5. Het belangrijkste is dat de afgelopen jaren de drinkwaterbedrijven actieplannen hebben voorgelegd. Je ziet die verder dalende trend. Ik denk dat dat een goede zaak is. We moeten er vooral ook over waken dat de investeringen die erin gebeuren, nog de moeite waard zijn en dat we niet op een punt komen dat we bij wijze van spreken een 100 procent sluitend netwerk hebben, waar uiteindelijk zoveel kosten bij komen die niet in verhouding staan tot de winsten die je daarmee boekt. Maar langs de andere kant, in een welvarende regio als de onze, zeker als die een aantal periodes van droogte heeft gekend en ook nog zal kennen, moeten we ook wel streven naar een optimale balans daartussen. Minister, die ILI-index van 0,5 is eigenlijk vastgesteld over alle drinkwaterbedrijven heen. Blijft dat zo, of wordt er ook maatwerk mogelijk gemaakt, waarbij aan de hand van die actieplannen drinkwaterbedrijven voldoende voortgang kunnen voorleggen en vooral ook kunnen aantonen dat wanneer ze nog verder dalen in die index, het hun veel meer kost dan het de waterverbruiker opbrengt? Denkt u erover na om in de toekomst wat meer maatwerk mogelijk te maken tussen de verschillende drinkwaterbedrijven?",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Minister Jo Brouns,"Collega's, daar is vorige week al voor een deel op geantwoord. Alles rond technologie en de digitale meter zal ons natuurlijk wel helpen om het versneld op te sporen. Dat is meteen ook een antwoord op het zo kostenefficiënt mogelijk doen. Waar het kantelpunt ligt van wanneer het kosten-batengewijs nog zinvol is om het verder op te sporen, is een vraag van u, collega Vanhoof. Ik heb daar niet direct een pasklaar antwoord op. We moeten monitoren wanneer dat punt bereikt wordt. Voor wat betreft de samenwerking, denk ik dat we vandaag wel mogen stellen – de index wijst er ook op – dat het deels een bewijs is van hoe goed we het vandaag doen als het gaat over het innovatieve ecosysteem en onze Vlaamse toptechnologie, die ook al wordt ingezet door onze waterbedrijven. Wij hebben een heel mooi ecosysteem vanuit die samenwerking, die meer uniforme werking, die ook wel in uw vraag zit. Ik denk dat die ook wel een bijdrage kan leveren om dit soort zaken in de toekomst maximaal te vermijden. De goede balans is belangrijk, collega De Roo. Het maatwerk is voorzien. Elk waterbedrijf maakt jaarlijks een stand van zaken en ook een vooruitblik. Ik denk dat wat dat betreft de balans positief is, collega's. Ik verwacht, nogmaals, veel op het vlak van de digitale meter. Dat neemt niet weg dat de jaarlijkse investeringen in nieuwe leidingen een voortdurend aandachtspunt is. Ik denk dat er weinig regio's zijn waar we niet vaststellen dat dat regelmatig nodig is en dat heel wat leidingen al enkele decennia oud zijn. Het blijft ook daar weer zoeken naar het juiste evenwicht en de middelen om de juiste investering op het juiste moment te doen. Technologie zal ons alleszins helpen om dat heel gericht, gerichter dan vandaag, te kunnen doen.",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Lydia Peeters (Open Vld),"Dank u wel, minister. Ik denk dat we nog wat extra acties kunnen zetten op die lekopsporing. Heel vaak is het nu bij toeval, bij wegenwerken of gelijk wat, dat men plots vaststelt dat er een lek is. Ik denk dat we er nog wel wat op kunnen inzetten om tot een betere toestand te komen. Innovaties zijn uiteraard ook belangrijk. Ik hoor de heer Vanhoof zeggen dat er als het ware een verklikker komt op de digitale meter. Bij de publieke gebouwen is dat alleszins nog niet het geval. Misschien dat daar de eerste meters een verschil vertonen met de recentere meters, maar ik denk dat we dat sowieso moeten blijven opvolgen omdat het belangrijk is dat we zo weinig mogelijk water verloren laten gaan.",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Andy Pieters (N-VA),"Minister, zoals u weet is de Vlaamse Landmaatschappij (VLM) al sinds 1988 bezig met landinrichting. In 2014 werden het decreet betreffende landinrichting en het bijhorende besluit goedgekeurd. Daardoor zijn heel vaak snelle realisaties op het terrein mogelijk, en werden ook de afstemming, samenwerking en betrokkenheid van private en lokale partners eenvoudiger. De zogenaamde gebiedscoalities zijn daar eigenlijk het gevolg van. Via deze weg zijn in talloze gebieden in Vlaanderen landinrichtingsprojecten lopende. Vaak gaat het om projecten die ook de Blue Dealprincipes verankeren en in de praktijk brengen, en die vaak ook bijdragen aan de bosuitbreiding of de bouwshift. Maar de Vlaamse Landmaatschappij stuit naar verluidt regelmatig op ongunstige adviezen vanuit andere Vlaamse administraties, zoals het Agentschap Landbouw en Zeevisserij. Minister en voorzitter, een recent voorbeeld daarvan zien we in onze eigen regio bij het landinrichtingsplan Heerlyck Meeswijk, Leut en Vucht in de Maasvallei, waar het Agentschap Landbouw en Zeevisserij begin februari een negatief advies afleverde op een quick win uit het plan, met name de aanleg van een autoluwe en veilige fietsverbinding in Leut, gericht op fietsende jeugd. De Vlaamse Overheid geeft daarmee een negatief advies op een dossier dat aangevraagd werd door de Vlaamse Overheid, met unanieme steun dan nog van de gemeenteraad. Dat is natuurlijk Kafka. Temeer ook omdat in dit specifieke geval de verhoging van de verkeersveiligheid beoogd wordt en het agentschap in zijn advies heeft verklaard dat het geen meerwaarde ziet voor de landbouw, maar bovenal ook niet overtuigd is van het feit dat andere opties fietsonveiliger zouden zijn. Volgens mij gaat het agentschap met dat laatste argument natuurlijk wel zijn decretale taken te buiten. Het hoeft niet specifiek over dit dossier te gaan. Dit dossier is vooral symptomatisch voor te weinig samenwerking tussen de Vlaamse administraties. Daarom heb ik volgende vraag, minister. Hoe vaak werden bij aanvragen door de VLM negatieve adviezen afgeleverd door andere Vlaamse administraties? Welke initiatieven gaat u nemen om een betere samenwerking te realiseren en te voorkomen dat goede Vlaamse investeringsprojecten door eigen Vlaamse diensten stokken in de wielen gestoken krijgen? Het regeerakkoord is ook helder: “De overheid moet spreken met één stem naar de Vlaming en ondernemingen, we leveren geen tegenstrijdige adviezen meer af”. Welke stappen hebt u op dat vlak al ondernomen?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Marianne Verhaert (Open Vld),"Uit een recente actuele vraag blijkt dat het Agentschap Natuur en Bos (ANB) kampt met capaciteitsproblemen door langdurige ziekte en dus een personeelstekort. Dat werd door een collega twee weken geleden aangekaart. Dat het ANB bepaalde complexe dossiers niet meer zou adviseren vanwege het personeelstekort heeft tot ongerustheid geleid over de kwaliteit en rechtszekerheid van vergunningen, zeker waar deze een mogelijke impact hebben op de natuur. U hebt toen te kennen gegeven dat de adviesverlening van het ANB ook is toegenomen in kwantiteit. Dat was toch uw antwoord. Waar adviezen vroeger een pagina konden beslaan, zijn ze nu vaak uitgebreid tot wel acht pagina’s. Tegelijk ervaren heel wat lokale besturen en projectindieners dat het ANB soms wel heel ruim of zelfs creatief omspringt met zijn bevoegdheden, en soms toch ook wel met decreten of een bepaalde interpretatie daarvan. Een bijkomend aandachtspunt is de MER-screening (milieueffectrapport), die door erkende deskundigen beoordeeld wordt. Er duiken signalen op dat, ook al geeft het MER-onderzoek aan dat er geen noemenswaardige impact is, het ANB toch kritische opmerkingen formuleert over specifieke technische details, die normaliter binnen de bevoegdheid van de MER-deskundige vallen. Dit zorgt voor verwarring en onzekerheid bij aanvragers en vergunningverleners. Gelet op het belang van juridisch robuuste en maatschappelijk gedragen vergunningen, wat u meermaals in bepaalde kranten bepleitte, maar ook op de decretale taak van het ANB en de nood om aan de adviesvragen te blijven voldoen, wil ik u daarover heel wat vragen voorleggen. Kunt u toelichten welke decretale taken en bevoegdheden het ANB precies heeft in het kader van adviesverlening? Waar ziet u dan mogelijke redenen voor de toegenomen omvang en diepgang van de adviezen? Bestaat daarnaast het risico dat het ANB zijn adviestaken misschien wel breed interpreteert en daarmee verder gaat dan de oorspronkelijke bedoeling van de regelgeving? Ziet u nood aan een bijsturing of verduidelijking van die rol? In welke mate mag een vergunningverlenende overheid veronderstellen dat een MER-screeningsnota of -rapport, dat wel degelijk als conform beoordeeld is, daadwerkelijk correct en volledig is? Ziet u in de praktijk dossiers waarbij het ANB, ondanks een positieve of neutrale beoordeling door erkende MER-deskundigen, toch tot een negatief advies komt? Bent u bereid om na te gaan of dit tot onnodige dubbelingen of tegenstrijdige conclusies leidt?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Minister Jo Brouns,"Dank u wel, collega’s. De vraag komt mij vaak ter ore, in de twee richtingen. Ik stel vast dat de adviespraktijk van de Vlaamse administratie vragen blijft oproepen. Vrij recent nog werd opgemerkt dat er door omstandigheden eigenlijk te weinig werd geadviseerd. Vandaag wordt dat te veel gedaan. Vorige week hebben we aangegeven dat het logisch is dat de adviesinstanties in staat moeten zijn om hun wettelijke verplichtingen na te leven en de maatschappelijke verwachtingen ter zake in te willigen. Maar zoals blijkt, doen ze veel meer dan wat decretaal werd vastgesteld. Ik heb eveneens aangegeven dat die vergunningverlenende overheden, of ze nu lokaal, provinciaal of gewestelijk zijn, vergunningsaanvragen op een volwaardige manier moeten kunnen beoordelen. Een advies kan daarbij heel nuttig zijn, maar is niet altijd noodzakelijk. Ik sprak vorige week ook over de steeds langer wordende adviezen door de toenemende complexiteit in onze regelgeving en de strengere rechtspraak. Dat zorgt inderdaad voor een extra belasting op die adviesverlener, maar ook op de vergunningverlener. Het hoofddoel blijft om rechtszekere en robuuste vergunningen te kunnen afleveren. Ik sluit niet uit dat adviesverleners hun adviestaak weleens ruim interpreteren. Dat heb ik zelf ook al mogen ervaren. Uiteraard zal er ook vanuit de administratie soms een ongunstig advies worden verleend waar wat nuances bij te maken zijn. Ik zal de administratie daar dan op wijzen zodat de leidinggevenden kunnen bijsturen indien en waar het nodig is. Maar het is dan aan de vergunningverlenende overheid om voldoende gemotiveerd van het advies af te wijken indien nodig en mogelijk. Adviezen zijn niet bindend, hoewel men soms het tegenovergestelde doet uitschijnen. Daaraan wil ik nog toevoegen dat we niet de indruk mogen wekken dat administraties systematisch tegenstrijdige adviezen geven. Elke administratie moet vanuit de eigen bevoegdheid een deskundig advies geven. Het is dus niet onlogisch dat verschillende administraties tot een verschillende beoordeling komen. Maar – en dat is de grote uitdaging – als verschillende administraties elk vanuit hun expertise en achtergrond adviezen geven, mogen wij de ambitie hebben om in Vlaanderen als uit één mond te spreken om te komen tot geïntegreerde adviezen. Daar ligt de grote uitdaging. De administraties kijken vaak naar ons door de complexiteit van de wetgeving. Het zijn wij die de regels maken. Ik zal hier niet uitweiden met een filosofisch debat, maar ik denk niet dat heel veel parlementsleden ’s ochtends opstaan en zich de vraag stellen welke wetgeving ze nu eens zullen maken. (Opmerkingen) Ja, sommigen misschien wel. (Gelach) Ik heb het volgende ooit al met jullie gedeeld. Er is een zekere paradox in de samenleving. Zodra er ergens een incident is en er doet zich een risico voor, dan roept de samenleving de politici op om ervoor te zorgen dat dat risico zich niet herhaalt: van een man of vrouw die te snel rijdt tot de bescherming van onze bodem en onze lucht. Maar diezelfde samenleving vraagt wel om minder regels. In die paradox zitten we vandaag. Wat mij betreft, is dat een interessant debat met onze administratie. Ik vind dat we de ambitie mogen hebben om tot meer geïntegreerde adviezen te komen en om onze Vlaamse ambtenaren te dwingen daarover met elkaar in overleg te gaan, in functie van de ondersteuning van de vergunningverlenende overheid die projecten wil vergunnen die bijdragen aan onze welvaart. Wat mij betreft, ligt er ook hier een belangrijke adviestaak bij de gemengde expertencommissie Vergunningen, die ook de adviesverlening in het kader van de vergunningsaanvragen zal evalueren. Wij verwachten ter zake ook aanbevelingen van hen. En dan kom ik bij de MER-deskundigen. Zij worstelen vandaag met dezelfde uitdagingen als de adviesverlener en de vergunningverlener, namelijk de toenemende complexiteit van onze regelgeving en de impact daarvan op het vergunningsproces. Hierdoor neemt de kans toe om bepaalde zaken over het hoofd te zien. De conclusies uit een conform verklaard rapport worden in principe altijd gevolgd door de adviesinstanties, aangezien die het rapport al op kwaliteit hebben beoordeeld. Voorafgaand aan de conformverklaring van een dossier is er immers altijd een kwaliteitscontrole. Als de deskundige desondanks zaken vergeet of niet goed heeft uitgewerkt, dan zullen daar mogelijk opmerkingen over worden gemaakt. In die optiek blijft de interactie tussen studiebureau of aanvrager, adviesverlener en vergunningverlener dus belangrijk om achteraf tot een rechtszekere vergunning te komen. Indien de kwaliteit van het definitieve rapport dus echt onvoldoende is, kan alsnog een ongunstig advies volgen. De adviesinstanties zijn daarbij nog altijd in staat om op de uiteindelijke vergunningsaanvraag inhoudelijk advies te verlenen zonder de effectiviteit van het MER-rapport te moeten betwisten. Ik heb daarbij zelf ook een vraag. Als een MER of passende beoordeling wetenschappelijk is gevalideerd, komt het de rechter dan nog toe om de inhoud daarvan in vraag te stellen? Dat is iets waarop je vandaag stuit. Wetenschappers hebben de neiging om te spreken over waarschijnlijkheid, een negatieve impact die zich waarschijnlijk niet zal voordoen. Maar als je dat voorlegt aan een rechter, voel je dat daar een verschil in beoordeling kan zijn. Wanneer de rechter niet binair 100 procent de garantie heeft, is dat vaak een njet, terwijl de wetenschapper waarschijnlijk wel heeft bedoeld dat die 99 procent waarschijnlijkheid leidt tot geen negatieve impact. Het zijn dat soort discussies waarmee we vandaag in de praktijk worstelen. Daarbij stelt zich de vraag of je een rechtbank wetenschappelijk niet meer moet ondersteunen om tot betere rechtspraak te komen op het ogenblik dat passende beoordelingen of milieueffectrapportages op tafel liggen. Dit soort vragen liggen voor bij de gemengde commissie, omdat alle betrokkenen daar rond de tafel zitten: de rechter die met zo’n document aan de slag moet, advocaten, juristen en administraties. Het zijn oprecht vragen die ik heb en waarmee wij als Vlaamse overheid, maar ook de provincies en lokale besturen vaak worstelen. In de ideale wereld is alles natuurlijk uitgeklaard voordat wij een vergunning aanvragen. Vorming en vooroverleg – ik geloof heel sterk in vooroverleg – zijn daarbij van essentieel belang. Daar wordt vandaag misschien nog te weinig op ingezet. Ik heb dan ook aan mijn diensten de opdracht gegeven om als klantvriendelijke overheid sterker in te zetten op die beschikbaarheid. Ten slotte waren er vragen over de negatieve adviezen op de eigen Vlaamse aanvraagdossiers. Binnen het tijdsbestek van deze vraag om uitleg, collega, was het niet mogelijk om die cijfers te verzamelen, maar dat is natuurlijk ideaal voor een schriftelijke vraag.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Andy Pieters (N-VA),"Ik zal die uitnodiging aanvaarden en er een schriftelijke vraag over stellen. Het zijn er dan waarschijnlijk veel, aangezien die niet verzameld konden worden. We zullen het dan zien in de cijfers. Minister, u hebt mij niet 'te veel advies' horen zeggen. Ik heb wel gesproken over respect voor de finaliteit en de bevoegdheden. Die is bij het Agentschap Natuur en Bos in het kader van de passende beoordeling inderdaad vaak breder dan bij andere entiteiten. Dat is nu eenmaal de decretale taak. Maar enkel als elke entiteit zich daaraan houdt, kan een vergunningverlener inderdaad een gemotiveerde afwijking maken. De achterliggende reden van de diverse adviezen is dat elke administratie vanuit de eigen bevoegdheden, decretale taken en expertise adviseert, en niet dat men te pas en te onpas ruimer gaat. Specifiek in het dossier van de Maasvallei stel ik vast dat er mobiliteitsexperten werken bij het agentschap Landbouw. Het lijkt me geen decretale taak van het agentschap Landbouw om zich uit te spreken over verkeersveiligheid en fietsveiligheid. Dat lijkt me veeleer een advies geschreven om het project te dwarsbomen. Ik hoop dat dat niet het geval is, maar ik denk dat dat niet oké is. U zei eerder in de commissie al – en daarnet ook nog – dat u gelooft in gebiedsgerichte werking en gebiedscoalities. Daarnet verwees u ook naar vooroverleg. Met de landinrichtingsplannen zetten we net in op die gebiedsgerichte werking en die gebiedscoalities. Uw beleidsnota spreekt die ambitie ook uit. U zegt ook dat u daar verder op gaat inzetten om de verkokering van de Vlaamse administratie tegen te gaan. Maar in het voorbeeld dat ik geef, minister, is het net zo dat verschillende Vlaamse overheidsdiensten bij die landinrichtingsprojecten samen rond de tafel zitten in die begeleidingsgroepen en samen het plan maken. Als dan een van de leden van die begeleidingsgroep een negatief advies geeft op het plan dat hij mee gemaakt heeft, is dat vooral destructief. Dan kan een vergunningverlener natuurlijk moeilijk nog vertrouwen hebben in die Vlaamse overheidsdiensten. Ik hoop dus dat u aan uw diensten die deel uitmaken van de planbegeleidingsgroepen en de landinrichtingsprojecten, duidelijk maakt dat wanneer er meegewerkt wordt aan een plan en wanneer er een eindbeslissing is, in coherentie tussen de Vlaamse overheid, het niet de bedoeling is om nadien via vergunningsaanvragen die afspraken weer open te breken.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Marianne Verhaert (Open Vld),"Dank u wel, minister. Ik ga u niet heel mijn ochtendritueel beschrijven, maar ik denk wel steeds vaker: welke regel gaan we afschaffen? Want eerlijk gezegd zien we dat de slinger is doorgeslagen, zeker in deze materie. Ik ben blij dat u dat ook zegt en dat u erkent dat het ANB toch wel vaak buiten zijn taakstelling en zijn bevoegdheden gaat. U zegt ook dat u de leidinggevenden daarop gaat aanspreken. In tegenstelling tot de collega’s van de N-VA ben ik er geen voorstander van om weer extra personeel aan te nemen, maar wel om de mensen van het ANB op hun taken te wijzen en hen erop te wijzen dat ze binnen hun bevoegdheden moeten blijven. We zien steeds vaker dat ze daar de lijnen overschrijden. Ik vind dat toch wel belangrijk. Wanneer gaat u die lijnen weer op scherp stellen? Nu loopt het immers een beetje uit de hand, als ik dat mag zeggen. U zegt dat men gemotiveerd kan afwijken van die adviezen, maar u weet ook dat als men dat doet en als men verder in beroep gaat, het heel vaak om die reden onderuit wordt gehaald. Ik vind het dus te kort door de bocht om te zeggen dat men er gemotiveerd van kan afwijken. U weet zelf ook dat als men in beroep gaat, het vaak tot zeer vaak onderuit wordt gehaald. Er is een hervorming en modernisering geweest van het MER. Ik ben van mening dat als een erkende deskundige verklaart dat het MER conform is, dat niet opnieuw in twijfel zou mogen worden getrokken. Die deskundigen zijn erkend om een reden. Zij hebben de nodige kennis en expertise. Ik begrijp dat de wetgeving, de decreten en de regelgeving steeds complexer worden, maar als het ANB vervolgens toch bijkomende eisen of kritische bedenkingen formuleert, trekt men die expertise in twijfel, en daar heb ik het toch ook moeilijk mee. Ik heb u via een schriftelijke vraag ook gevraagd hoe vaak dat dan gebeurt, want dat vind ik een heel belangrijk cijfer om te kennen. Bent u het ermee eens dat deze hervorming er net op gericht is om het proces efficiënter en rechtszekerder te maken? En hoe kunnen we voorkomen dat instanties zoals het ANB deze ‘scoping’ alsnog ondermijnen? Dat vind ik toch een heel belangrijke vraag.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Jurgen Callaerts (N-VA),"Minister, ik ben het er helemaal mee eens dat het soms een moeilijke spreidstand is om te bepalen wanneer we de adviesverlening gaan doen en wanneer niet. Voor de N-VA is de ondergrens, de enige grens die er moet zijn en die wij hier hebben bepaald, dat als er wettelijk te geven adviezen moeten worden verleend, die adviesinstanties daarmee aan de slag moeten gaan. Mevrouw Verhaert, dat wij dan automatisch pleiten voor extra personeel? Neen. Ik denk dat je dan eerder moet gaan kijken … (Opmerkingen van Marianne Verhaert) Dat hebt u juist gezegd. (Opmerkingen van Marianne Verhaert) Neen, dat hebben wij niet gezegd. Wij hebben gezegd dat er dan moet worden geschoven met personeel. Dat is iets anders dan automatisch aanwervingen doen. Maar dat is wel de ondergrens waar je niet door mag zakken, namelijk het vraagstuk van die wettelijke taken. Nu, daar zitten we wel met een probleem, denk ik, want van die adviesinstanties verlangen we dat. Het lukt soms niet. Dat is nu gebleken. Dat is twee weken geleden gebeurd. Maar die overheden die finaal die verantwoordelijkheid moeten nemen, kunnen die paraplu niet opentrekken. Dat is dus waarschijnlijk een vraagstuk dat we zullen moeten meenemen, namelijk of die finale automatische weigering die in veel gevallen volgt als we niet tijdig de vergunning hebben afgeleverd, eventueel een oplossing kan zijn voor een probleem waar die overheden toch mee zitten. Dat is mijn eerste vraag. Maar mijn voornaamste vraag is de volgende. Er wordt heel erg gerekend op die gemengde commissie. Dat komt toch regelmatig terug in uw betoog. Kunnen wij eens een overzicht krijgen van alle vraagstukken en theses die bij die gemengde commissie liggen? Het zou voor het parlement interessant zijn om daar wat inzage in te krijgen.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Mien Van Olmen (cd&v),"Minister, dank u wel voor het antwoord. De adviezen van de Vlaamse instanties zijn uiteraard belangrijke beleidsinstrumenten voor onze lokale besturen. Net als de collega's, heb ik ook als burgemeester en zelfs als schepen helaas geregeld ervaren dat die adviezen hun doel voorbijschieten. De instanties moeten evenzeer als wij dat doen, vertrouwen geven aan de lokale besturen en echt dienstige adviezen afleveren. Ik pleit ervoor om zich te beperken tot die kernopdracht en niet te gaan uitwaaieren naar alternatieve mogelijkheden of interpretaties die een dossier vaak nodeloos complex maken. Soms zijn ze inderdaad ook tegenstrijdig met andere adviezen. Dat zorgt voor de lokale besturen vooral voor bijkomende obstakels, ze scheppen onduidelijkheid en ze werken beroepsprocedures in de hand. Dat is een verzuchting die ik zelf heb, die ik hier hoor en die ik bij veel collega-lokale bestuurders in het verleden heb vernomen. Vandaar mijn vraag: wordt er bij de lokale besturen gepolst naar de tevredenheid? Worden die daarbij betrokken? Op welke manier gebeurt dat? Hebben jullie daar al inzicht in? Als dat nog niet bevraagd is geweest, vindt u het dan opportuun om dat te doen?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Leo Pieters (Vlaams Belang),"Minister, de Vlaamse instellingen hebben soms de neiging om zich op te stellen als baronieën, voornamelijk om te proberen over de grens te kijken naar welke bevoegdheid ze naar zich toe kunnen trekken omdat dat gemakkelijker voor hen zou zijn. U pleit voor een geïntegreerde aanpak, wat goed zou zijn, maar we merken dat er toch veel door henzelf wordt beslist en dat men zich meer dingen toe-eigent. U zegt dat men dan naar de politiek kijkt. Maar er moet meer duidelijkheid zijn over de bevoegdheden, er moeten afgebakende bevoegdheden zijn en ze moeten zich meer houden aan hun eigen bevoegdheden. In welke mate hebt u als minister inspraak in of toezicht op deze instellingen, om daar concreet op te kunnen wijzen? Het is immers niet alleen zo in de adviezen van de administratie, maar ook op het terrein, waarbij de ploegen die op het terrein aanwezig zijn, dikwijls in conflict geraken met projecten die overlappend zijn of die door de ene instelling worden uitgevoerd en door de andere instelling dan weer weggevaagd – letterlijk weggevaagd. In welke mate gaat u daar maatregelen in nemen?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Mieke Schauvliege (Groen),"In de vorige legislatuur was er hier een PFAS-onderzoekscommissie. Een van de belangrijke besluiten uit die onderzoekscommissie was dat het absoluut noodzakelijk was voor onze gezondheid en de bescherming van onze leefomgeving, dat de Vlaamse administratie die adviezen kon leveren om zowel de provincies als de lokale besturen te ondersteunen in hun taak bij het verlenen van vergunningen. Dit nadat gebleken was dat de Vlaamse administratie, het Departement Zorg en het Departement Omgeving, vaak geen advies meer gaven omdat ze geen tijd meer hadden en omdat ze plat bespaard waren, en daardoor essentiële adviezen werden geschrapt. Ik hoor parlementsleden hier nu vooral pleiten om zo weinig mogelijk advies te geven vanuit de Vlaamse administratie. Ik vind dat de wereld op zijn kop en compleet tegenstrijdig met wat er uit die onderzoekscommissie kwam. Minister, ik wil er vooral voor pleiten dat u ervoor zorgt dat er voldoende personeel is bij het Agentschap Natuur en Bos, zodanig dat ze hun wettelijk adviserende taak helemaal kunnen uitrollen en uitoefenen, want anders komen we in de situatie terecht dat er vergunningen verleend zullen worden die juridisch wankel zijn. Het lijkt mij heel belangrijk dat u daarvoor zorgt, in plaats van hier te zitten vitten over al dan niet een woord te veel in een advies dat dan toch gegeven zou worden. Ik denk dat iedereen daarmee gebaat is.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Lydia Peeters (Open Vld),"Minister, ik wil zelf ook even tussenkomen. Ik ben het niet eens met wat mevrouw Schauvliege als slotbemerking zegt. Ik denk dat alle collega’s hier eigenlijk heel wat terechte bedenkingen uiten over het hele verhaal van de adviesverlening. Het voorbeeld dat de heer Pieters geeft met het landinrichtingsproject, waarbij het Agentschap Landbouw en Zeevisserij zegt dat als het geen meerwaarde is, ze maar ongunstig zullen adviseren … Als er geen meerwaarde is, is er ook geen minwaarde. In dat geval kunnen ze zich evengoed onthouden van advies, in plaats van toch maar een ongunstig advies te geven. Ook geïntegreerde adviezen en veel meer samenspraak zijn items die we al lang ter sprake brengen. Ik had zelf het voorrecht om vorig jaar en de jaren daarvoor het Complex Project Noord-Zuidverbinding Limburg (NZL) van heel nabij te volgen. Ik hoorde daar van de administraties – ik verwijs naar De Werkvennootschap maar ook naar het Agentschap Wegen en Verkeer (AWV) – dat de detailgraad die het Agentschap Natuur en Bos eiste qua adviezen van dien aard was dat dat heel vaak extra vertragende manoeuvres impliceerde. Dat moeten we ook kunnen voorkomen. Er zijn heel veel adviezen waarvan je je afvraagt wat er de meerwaarde van is. Ik denk toch dat lokale besturen vaak het best geplaatst zijn om te oordelen, maar probeer maar eens een ongunstig advies van het Agentschap Onroerend Erfgoed (AOE) of het Agentschap Natuur en Bos te overrulen. Een aantal collega’s hebben het al gezegd: in negen op de tien gevallen volgt er een beroep. We weten ook dat het percentage van vernietigingen bij de Raad voor Vergunningsbetwistingen (RvVB) een pijnpunt blijft. Minister, tot slot wil ik kijken hoe u omgaat met de bedenkingen die de collega’s hier geuit hebben. Ik denk dat zeker de vraag van de heer Callaerts zeer interessant is. We hebben in deze commissie afgesproken dat de voorzitter van de expertencommisie op 10 juni naar hier komt. Hij komt trouwens alleen, niet met het volledige expertenpanel. Misschien kan er inderdaad nu al eens een opsomming gegeven worden van welke pijnpunten daar allemaal op tafel liggen? Want ik vermoed dat heel wat collega’s hier aan tafel ook nog wel wat aanvullende pijnpunten hebben. Het is niet het omdraaien, maar het is gewoon een win-win. Uiteindelijk willen we allemaal dat het vergunningsbeleid een pak vlotter gaat, veel robuuster en veel rechtszekerder is. Dat is waar we allemaal naar uitkijken en daarvoor zijn onze adviezen vaak een pijnpunt.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Minister Jo Brouns,"Ik bedoel inderdaad dat input van jullie heel waardevol kan zijn. We hoeven niet op hen te wachten. Als jullie zaken hebben, is dat wat mij betreft een suggestie. Wat landinrichting betreft: ik heb in het verleden het voorrecht gehad om het eerste deel van de Maasvallei te mogen voorzitten. Mijn ervaring was dat dat instrument best wel werkt als je al die Vlaamse administraties, lokaal en provinciaal, rond de tafel zet. Dat is de te volgen weg voor heel wat gebiedsgerichte projecten in Vlaanderen. Ik kan mij wel voorstellen dat wanneer je dat afklopt in het mooie Maasland en dan achteraf iemand in Brussel dat toch anders beoordeelt in een advies dat daar rond de tafel is afgesproken, dat tot frustraties leidt. Die deel ik. In dit geval werd er verwezen naar het agentschap Landbouw, maar we weten allemaal dat verschillende Vlaamse administraties ooit een negatief advies gegeven hebben nadat er op het lokale niveau een heel voortraject gelopen is. Het is belangrijk om hun ook wel het nodige comfort en de veiligheid te bieden rond de tafel om daar standpunten in te nemen. Het is belangrijk dat diegenen die naar de vergadering komen met een mandaat, afspraken kunnen maken en akkoorden kunnen sluiten, om de voortgang van die projecten ‘gebiedsgerichte coalities’ vlot te houden. Ik ben het ermee eens dat dat een werkpunt blijft, ook in relatie tot de geïntegreerde adviezen. De uitdagingen waarmee we worden geconfronteerd bij het Agentschap Natuur en Bos zijn op zich ook wel een momentum om stil te staan bij de manier waarop we het tot nu toe altijd hebben gedaan. Er zijn zeker decretale verplichtingen. Dat heb ik ook geantwoord aan collega Van Looy. Het staat buiten kijf dat wij als wetgever van een adviesverlenende instantie verwachten dat die advies verleent. Als het dan gaat over de kwetsbare natuur die mogelijk werd geschaad, is het logisch dat daarover adviezen worden gegeven. Maar tegelijk had ik ook het gevoel dat men daar nu wel meer mee doet. We gaan daar ook met hen over in gesprek. Zonder het op flessen te willen trekken, is de vraag: moet je elke kapmachtiging in Vlaanderen nog adviseren? Quod non wat mij betreft. Ik denk dat dat op zich wel een debat waard is, zeker in tijden van schaarste, in tijden waarin wij elke euro twee keer moeten omdraaien, de Vlaamse ambtenaren het bijzonder druk hebben en het detailniveau van adviezen enorm is toegenomen. Er is al verwezen naar de complexiteit. Wij gaan daarover in gesprek met onze Vlaamse administraties. We houden inderdaad altijd die robuuste vergunningverlening voor ogen, maar zonder die andere grote vraag gericht aan ons, naar administratieve vereenvoudiging, uit het oog te verliezen. Ik kom tot de vraag van mevrouw Van Olmen. In november 2023 werd alle wettelijke adviesinstanties, de voorzitters van de omgevingsvergunningscommissies en de vergunningverlenende overheden van Vlaanderen en de provincies gevraagd die enquête online in te vullen. Voor die cijferanalyse werden die aanvragen zoals geregistreerd in het Omgevingsloket al bekeken voor de periode vanaf 1 januari 2018 tot 1 januari 2023. Dat rapport werd vorig jaar gepubliceerd. Het bevestigt wat al werd aangegeven. Een to the point advies is onontbeerlijk om tot rechtszekere en kwalitatieve beslissingen te komen.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Andy Pieters (N-VA),"Adviezen zijn belangrijk om als vergunningverlener een gemotiveerde en rechtszekere beslissing te kunnen nemen – ik denk dat er anders veel meer euro’s verloren zouden gaan dan we beogen te besparen op adviesverlening –, maar dan wel binnen de eigen bevoegdheden en decretale taak. Die moet ten volle kunnen worden uitgevoerd, maar ook niet meer dan dat. Ik geef een concreet voorbeeld. Als ik lees dat de eerste zin zo begint: “Vanuit landbouwkundig standpunt hebben we het dossier onderzocht ...” en vervolgens verder gaat over de verkeersveiligheid van fietsers op een halve kilometer van het landbouwgebied, dan stel ik me daar vragen bij. Er is binnen de gebiedscoalities heel veel draagvlak voor de landinrichtingsprojecten in heel Vlaanderen, niet alleen in het Maasland. Maar als we projecten negatief laten adviseren door instanties die mee het plan hebben gemaakt, aan tafel in de planbegeleidingsteams, zullen we dat vertrouwen verliezen op het terrein. En dat kan niet de bedoeling zijn. Ik wil u oproepen om al uw diensten daarop te wijzen.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Marianne Verhaert (Open Vld),"Minister, dank u wel. Ik ben enigszins blij te horen dat u er werk van zult maken om heel duidelijk die scope af te lijnen en die adviezen misschien toch wat beperkter te maken. U zult doen wat moet, maar niet de zaken die niet nodig zijn, en die het ons ook alleen maar moeilijker maken en de vergunningen alleen maar complexer. Het enige wat ik een beetje jammer vind, is dat u op mijn vraag naar de timing geen concreet antwoord kunt geven. Er moet echt niet gepalaverd worden, want de nood is enorm hoog. Daarom hoop ik dat dat op zeer korte termijn kan.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
