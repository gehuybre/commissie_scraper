titel,link,ID,original_ID,content_type,commission,spreker,sprekertekst,datum,question_id,speech_link
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Stijn De Roo (cd&v),"Binnen het kader van de ‘Vlaamse Versnelling’ werken het Agentschap Innoveren en Ondernemen (VLAIO) en het Departement Omgeving aan het actieplan ‘Ruimte om te Ondernemen’. Dit plan heeft als doel om voldoende en kwaliteitsvolle bedrijventerreinen te voorzien, zodat ondernemingen de nodige ruimte krijgen om te groeien en te innoveren. De Vlaamse Regering erkent hiermee de uitdagingen rond het huidige tekort aan beschikbare bedrijfsruimte, dat de economische ontwikkeling dreigt te belemmeren. Naast de creatie van nieuwe bedrijventerreinen wordt er ook ingezet op een efficiëntere benutting van bestaande terreinen en verweving van economische activiteiten met andere functies. Het evenwicht tussen economische ontwikkeling en ruimtelijke ordening vormt, zoals u wel zult weten, een grote uitdaging. De Vlaamse Regering wil daarom niet alleen inzetten op de uitbreiding van bedrijventerreinen, maar ook op een optimalisatie van het bestaande aanbod. Dit kan onder andere door leegstand en onbenutte percelen efficiënter in te zetten en door de bestemmingen van bepaalde gebieden te herbekijken. Minister, op basis van die informatie had ik graag een aantal vragen aan u gesteld. Welke criteria zullen worden gebruikt om nieuwe bedrijventerreinen te ontwikkelen? Worden er specifieke regio’s geïdentificeerd waar de nood aan extra bedrijventerreinen het grootst is? Welke rol zullen lokale besturen spelen in de totstandkoming en uitvoering van dit actieplan?",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,,– Mien Van Olmen treedt als voorzitter op.,dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Minister Jo Brouns,"Het voorzien van voldoende ruimte om te ondernemen is een essentiële voorwaarde voor de competitiviteit van onze bedrijven. Het is daarom evident dat dit een heel belangrijke plaats krijgt in de Vlaamse productiviteits- en competitiviteitsagenda. Collega De Roo, met uw enthousiasme loopt u wel iets te snel vooruit op het actieplan dat op mijn initiatief zal opgemaakt worden. Aangezien een dergelijk plan nog niet voorhanden was, zijn VLAIO en het Departement Omgeving nog maar net gestart met het treffen van de voorbereidingen voor de opmaak van een actieplan ‘Ruimte om te Ondernemen’, gericht op voldoende kwaliteitsvolle bedrijventerreinen om de groei van onze economie mogelijk te kunnen maken. Zonder te veel voorafnames te doen, kan ik u wel al meegeven dat het voor mij essentieel is dat dit actieplan gealigneerd is met de ruimtelijke visie die we willen vastleggen in het Beleidsplan Ruimte Vlaanderen (BRV), waar we ook volop mee aan de slag zijn. Dat spreekt voor zich. We zetten in op verweving, op een betere benutting van terreinen, maar ook op de bestemming van bijkomende terreinen waar de nood bestaat. Ik overloop de verschillende trappen in het kort. Inzake ruimte voor economie huldig ik het adagium ‘verweven waar het kan, scheiden waar het moet’. Eerst en vooral moet de klemtoon dus liggen op het verweven van werklocaties. Die zijn ook goed voor de levendigheid van kernen. Dat adagium bevat ook ‘scheiden waar het moet’. Sommige activiteiten hebben een hinderlijk karakter waardoor een gescheiden ligging veruit te verkiezen valt. Het spreekt voor zich dat we voor dergelijke activiteiten locaties zoeken op een gepaste ligging. Om ruimte te creëren voor ondernemingen gaan we eerst kijken waar en of er reeds ingenomen ruimte hergebruikt kan worden, door bestaande, misschien wat gedateerde bedrijventerreinen te transformeren naar bedrijventerreinen voor de toekomst, met een duidelijk hoger ruimtelijk rendement dan vandaag. Daarnaast zijn er ook onderbenutte bedrijfsterreinen in Vlaanderen waar we meer zicht op willen krijgen en die we willen activeren, onder meer door ook in dialoog te gaan met de eigenaars. Ook in Vlaanderen kennen we helaas een zekere graad van leegstand. Ik wil met het actieplan de aanpak inzake leegstand effectiever maken dan vandaag. Vervolgens kunnen we ons richten op de bestemde maar niet gerealiseerde bedrijventerreinen. Waarom zijn die niet gerealiseerd? Ofwel kunnen we hindernissen wegnemen, maar desnoods moeten we kijken of we die bedrijventerreinen kunnen verplaatsen naar meer geschikte locaties. De ambities van deze regering inzake productiviteit en de competitiviteitsagenda vergen ook aandacht voor ruimte voor ondernemingen van een voldoende grote schaal. Ten slotte zal het ook noodzakelijk zijn om nieuwe bedrijventerreinen aan te duiden en te ontwikkelen. We beschikken momenteel niet over een Vlaanderendekkende kaart met een objectief overzicht van de vraag naar extra bedrijventerreinen. Zoals gezegd, moet de vraag ook bekeken worden in functie van verweving, hergebruik en activering. Ik kan nu nog niet vooruitlopen op dat actieplan, maar we willen een ernstig en Vlaanderenbreed antwoord bieden aan de maatschappelijke nood om bedrijfsactiviteiten te kunnen aantrekken en vestigen. Het kan zijn dat er verschillende antwoorden komen voor verschillende regio’s, maar het is zeker niet zo dat we er slechts enkele regio’s zullen uitpikken. Het is de bedoeling om op vrij korte termijn – de minister-president sprak over het tweede kwartaal van 2025 – met een actieplan te komen. Maar het opmaken van het actieplan zelf zal nog de makkelijkste stap zijn. In de uitrol van de acties zullen we echter iedereen moeten samenbrengen die een rol heeft in het economisch en in het ruimtelijk beleid in Vlaanderen en dus zeker ook de lokale besturen, maar ook de intercommunales, de provincies, de provinciale ontwikkelingsmaatschappijen, de havenbesturen, de waterwegbeheerders, alle mogelijke betrokken actoren. Maar ook de lokale ondernemersorganisaties en de sectorfederaties zullen betrokken worden. Ik kan alle lokale besturen geruststellen: ook zij zullen betrokken worden bij de uitvoering van het actieplan, en niet zomaar als uitvoerders, maar als volwaardige partners. Het ruimtelijk beleid in Vlaanderen is een interbestuurlijk samenspel en dat zal zo blijven. We gaan alle partners nodig hebben.",dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Stijn De Roo (cd&v),Tekstfragment nog niet beschikbaar.,dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Hans Vanhoof (N-VA),Tekstfragment nog niet beschikbaar.,dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het actieplan 'Ruimte om te Ondernemen' en de uitbreiding van bedrijventerreinen,,,,speech,,Stijn De Roo (cd&v),Tekstfragment nog niet beschikbaar.,dinsdag 25 februari 2025,1874848.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874848
over het omgevingsbeleid voor dierenwelzijn en dierenasielen,,,,speech,,Dries Devillé (Vlaams Belang),"Minister, er zijn in Vlaanderen slechts een viertal erkende dierenasielen die zich bezighouden met de opvang van weidedieren. Dat kan gaan over runderen, geiten, schapen, varkens, ezels enzovoort. Die centra zijn wel degelijk belangrijk. Ze worden ook geregeld gecontacteerd door overheidsinstanties om probleemweidedieren op te vangen. Die asielen bevinden zich vaak in buitengebied. Dat kan agrarisch gebied zijn, een natuurgebied of zelfs een recreatiegebied. De Vlaamse Regering heeft in haar regeerverklaring beloofd om faciliterend op te treden om dergelijke asielen aan de nodige vergunningen te helpen om hun werk op die manier te kunnen verderzetten. Ik citeer uit het regeerakkoord: “We faciliteren, door het besluit van de Vlaamse Regering ‘handelingen algemeen belang’ gericht aan te passen, oplossingen voor vergunningsproblematieken rond infrastructuur gerelateerd aan dierenwelzijn, zoals dierenasielen opgericht naar aanleiding van functiewijzigingen, zonder het aansnijden van nieuwe open ruimte.” En verder luidt het: “We proberen ook maximaal af te stemmen met andere beleidsdomeinen en met de milieu- en ruimtetak binnen het beleidsdomein Omgeving, zodat de impact van dierenwelzijnsmaatregelen ook daar in ogenschouw wordt genomen.” Toch blijkt in de praktijk dat er momenteel niet veel rekening wordt gehouden met het belang van dierenwelzijn op het vlak van het handhavingsbeleid van Omgeving. Ik geef een zeer concreet voorbeeld. In Oost-Vlaanderen is er een dierenasiel waar een dertigtal minivarkens vrij rondlopen in een bosje van 65 are, dat door de eigenaar gratis ter beschikking wordt gesteld van een vzw. Dat bosje bevindt zich in dit geval in bosgebied. Wat is daar dan gebeurd? Er is een controle geweest door het Agentschap voor Natuur en Bos (ANB). Inspecteurs zijn ter plaatse geweest en hebben een pv van zes pagina’s opgemaakt. Na de controle was de conclusie dat die varkens uit het bos moeten. Nochtans is dat een natuurlijk biotoop voor varkens. Ook everzwijnen hebben daar hun thuis. Heel die problematiek doet bij mij toch een aantal vragen opborrelen, minister. Kunt u mij meedelen of er inmiddels al een overleg is geweest met uw collega van Dierenwelzijn? Zijn er al afspraken gemaakt omtrent het beleid dat u hebt aangekondigd om het belang van dierenwelzijn meer in ogenschouw te nemen en u soepeler op te stellen tegenover dierenasielen? Zo ja, welke afspraken zijn er gemaakt? Zijn er ook al instructies gegeven aan inspecteurs om zich wat coulanter en milder op te stellen ten aanzien van dergelijke dierenasielen? Bent u van oordeel, gezien de beleidsintenties die u hebt geopperd, dat het op dit moment nog altijd gepast is om prioritair te handhaven tegenover die dierenasielen? Wat is de stand van zaken met betrekking tot het aangekondigde besluit dat u zult opstellen of bijsturen? Wanneer kunnen we dat verwachten? Wat zullen de krachtlijnen daarvan zijn? En kan of mag een dierenasiel volgens u gevestigd zijn in bosgebied?",dinsdag 18 februari 2025,1871363.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871363
over het omgevingsbeleid voor dierenwelzijn en dierenasielen,,,,speech,,Minister Jo Brouns,"Collega, zonder concreet in te gaan op het dossier dat de aanleiding is tot uw vraag, zou ik denken dat het houden van dertig varkens, groot of klein, op een perceeltje van 65 are zeer zichtbaar is. In de vrije natuur en met een populatie wilde zwijnen die in evenwicht is met haar omgeving, dus inclusief de predatie, verplaatsen de zwijnen zich over een veel grotere oppervlakte. Ik denk dat dat wel bekend is. Eventuele woelschade krijgt de kans om zich te herstellen. Dat is niet het geval wanneer je dieren op zo’n kleine oppervlakte opsluit. Het bos vertuint, en de bosbodem kan zijn oorspronkelijke functies niet meer naar behoren uitoefenen. Een aantasting van de bosbodem wordt via het Bosdecreet door dit parlement dan ook als een ontbossing beschouwd. Dat is ook de reden waarom een verbod tot het houden van dieren in een omheind bos expliciet is opgenomen in het Bosdecreet. Gelet op het maatschappelijke belang van opvangcentra voor wilde dieren en dierenasielen heeft de Vlaamse Regering reeds in 2020 gezorgd voor een verruiming van de vestigingsmogelijkheden door wijzigingen of uitbreidingen van dierenasielen toe te voegen aan de lijst met handelingen van algemeen belang met ruimtelijk beperkte impact. Dat wil natuurlijk niet zeggen dat een dierenasiel zomaar overal kan. Dat is ook wel duidelijk. Zo zal een ontbossing binnen een ruimtelijk kwetsbaar gebied moeilijk liggen en is een voorafgaande ontheffing op dat verbod op ontbossing dus vereist. Buiten ruimtelijk kwetsbaar gebied is een ontbossing in het kader van andere functies nu reeds mogelijk, mits een omgevingsvergunning met de nodige compensatie. Op dit moment is er nog geen wetgevend initiatief in voorbereiding. Ik zal hierover afstemmen met collega Weyts, om de uitdagingen op dat vlak goed in kaart te hebben.",dinsdag 18 februari 2025,1871363.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871363
over het omgevingsbeleid voor dierenwelzijn en dierenasielen,,,,speech,,Dries Devillé (Vlaams Belang),"Ik heb nog een kleine bedenking. Minister, u zegt dat er sprake is van ontbossing, maar het gaat over hangbuikzwijntjes, kleine dieren, dus die eten en slapen, en verder doen die daar eigenlijk niets verkeerd. Nu is de situatie zo dat ze allemaal geëuthanaseerd zullen worden. Ik vraag mij af of u nog maatregelen zult nemen om dat te voorkomen.",dinsdag 18 februari 2025,1871363.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871363
over het omgevingsbeleid voor dierenwelzijn en dierenasielen,,,,speech,,Marianne Verhaert (Open Vld),"Om de absurditeiten aan te kaarten: het gaat hier over meerdere kleine varkens, maar bij ons in de gemeente ging het over een perceel waar inderdaad een bos op stond, maar dat in een woongebied lag en waar één gans rondliep en waarbij we met dezelfde problematiek te kampen hadden. Ik denk dus dat het wel eens met de nodige rationaliteit bekeken moet worden.",dinsdag 18 februari 2025,1871363.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871363
over het omgevingsbeleid voor dierenwelzijn en dierenasielen,,,,speech,,Minister Jo Brouns,"Mijnheer Devillé, kleine varkentjes kunnen groot worden. Als u inderdaad wilt wijzen op een aantal situaties die op het eerste gezicht absurd lijken, dan willen we daar zeker naar kijken en mag u die zeker bezorgen. U duikt nu in de diepte over een heel concreet dossier in het kader van inspectie, en het is natuurlijk moeilijk om dat hier te behandelen. Ik heb geantwoord wat ik in eerste orde heb geantwoord. Het is een heel klein perceel met inderdaad een bestemming bosgebied. Het plaatsen van een kippenstal is iets helemaal anders dan dertig varkens die wel degelijk de vermelde schade hebben aangebracht. Dat sluit niet uit dat in bepaalde omstandigheden in bepaalde gebieden een ontbossing mogelijk is om bepaalde activiteiten toe te laten, als er een vergunning is. In casu was dat niet het geval. In het verband met het mogelijk maken van het wetgevend initiatief, wil ik contact opnemen met collega Weyts. Verplaatsen blijft natuurlijk ook een optie. Als er wordt gedacht aan euthanaseren, zoek dan naar een oplossing om ze te verplaatsen.",dinsdag 18 februari 2025,1871363.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871363
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Andy Pieters (N-VA),"Minister, zoals u weet is de Vlaamse Landmaatschappij (VLM) al sinds 1988 bezig met landinrichting. In 2014 werden het decreet betreffende landinrichting en het bijhorende besluit goedgekeurd. Daardoor zijn heel vaak snelle realisaties op het terrein mogelijk, en werden ook de afstemming, samenwerking en betrokkenheid van private en lokale partners eenvoudiger. De zogenaamde gebiedscoalities zijn daar eigenlijk het gevolg van. Via deze weg zijn in talloze gebieden in Vlaanderen landinrichtingsprojecten lopende. Vaak gaat het om projecten die ook de Blue Dealprincipes verankeren en in de praktijk brengen, en die vaak ook bijdragen aan de bosuitbreiding of de bouwshift. Maar de Vlaamse Landmaatschappij stuit naar verluidt regelmatig op ongunstige adviezen vanuit andere Vlaamse administraties, zoals het Agentschap Landbouw en Zeevisserij. Minister en voorzitter, een recent voorbeeld daarvan zien we in onze eigen regio bij het landinrichtingsplan Heerlyck Meeswijk, Leut en Vucht in de Maasvallei, waar het Agentschap Landbouw en Zeevisserij begin februari een negatief advies afleverde op een quick win uit het plan, met name de aanleg van een autoluwe en veilige fietsverbinding in Leut, gericht op fietsende jeugd. De Vlaamse Overheid geeft daarmee een negatief advies op een dossier dat aangevraagd werd door de Vlaamse Overheid, met unanieme steun dan nog van de gemeenteraad. Dat is natuurlijk Kafka. Temeer ook omdat in dit specifieke geval de verhoging van de verkeersveiligheid beoogd wordt en het agentschap in zijn advies heeft verklaard dat het geen meerwaarde ziet voor de landbouw, maar bovenal ook niet overtuigd is van het feit dat andere opties fietsonveiliger zouden zijn. Volgens mij gaat het agentschap met dat laatste argument natuurlijk wel zijn decretale taken te buiten. Het hoeft niet specifiek over dit dossier te gaan. Dit dossier is vooral symptomatisch voor te weinig samenwerking tussen de Vlaamse administraties. Daarom heb ik volgende vraag, minister. Hoe vaak werden bij aanvragen door de VLM negatieve adviezen afgeleverd door andere Vlaamse administraties? Welke initiatieven gaat u nemen om een betere samenwerking te realiseren en te voorkomen dat goede Vlaamse investeringsprojecten door eigen Vlaamse diensten stokken in de wielen gestoken krijgen? Het regeerakkoord is ook helder: “De overheid moet spreken met één stem naar de Vlaming en ondernemingen, we leveren geen tegenstrijdige adviezen meer af”. Welke stappen hebt u op dat vlak al ondernomen?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Marianne Verhaert (Open Vld),"Uit een recente actuele vraag blijkt dat het Agentschap Natuur en Bos (ANB) kampt met capaciteitsproblemen door langdurige ziekte en dus een personeelstekort. Dat werd door een collega twee weken geleden aangekaart. Dat het ANB bepaalde complexe dossiers niet meer zou adviseren vanwege het personeelstekort heeft tot ongerustheid geleid over de kwaliteit en rechtszekerheid van vergunningen, zeker waar deze een mogelijke impact hebben op de natuur. U hebt toen te kennen gegeven dat de adviesverlening van het ANB ook is toegenomen in kwantiteit. Dat was toch uw antwoord. Waar adviezen vroeger een pagina konden beslaan, zijn ze nu vaak uitgebreid tot wel acht pagina’s. Tegelijk ervaren heel wat lokale besturen en projectindieners dat het ANB soms wel heel ruim of zelfs creatief omspringt met zijn bevoegdheden, en soms toch ook wel met decreten of een bepaalde interpretatie daarvan. Een bijkomend aandachtspunt is de MER-screening (milieueffectrapport), die door erkende deskundigen beoordeeld wordt. Er duiken signalen op dat, ook al geeft het MER-onderzoek aan dat er geen noemenswaardige impact is, het ANB toch kritische opmerkingen formuleert over specifieke technische details, die normaliter binnen de bevoegdheid van de MER-deskundige vallen. Dit zorgt voor verwarring en onzekerheid bij aanvragers en vergunningverleners. Gelet op het belang van juridisch robuuste en maatschappelijk gedragen vergunningen, wat u meermaals in bepaalde kranten bepleitte, maar ook op de decretale taak van het ANB en de nood om aan de adviesvragen te blijven voldoen, wil ik u daarover heel wat vragen voorleggen. Kunt u toelichten welke decretale taken en bevoegdheden het ANB precies heeft in het kader van adviesverlening? Waar ziet u dan mogelijke redenen voor de toegenomen omvang en diepgang van de adviezen? Bestaat daarnaast het risico dat het ANB zijn adviestaken misschien wel breed interpreteert en daarmee verder gaat dan de oorspronkelijke bedoeling van de regelgeving? Ziet u nood aan een bijsturing of verduidelijking van die rol? In welke mate mag een vergunningverlenende overheid veronderstellen dat een MER-screeningsnota of -rapport, dat wel degelijk als conform beoordeeld is, daadwerkelijk correct en volledig is? Ziet u in de praktijk dossiers waarbij het ANB, ondanks een positieve of neutrale beoordeling door erkende MER-deskundigen, toch tot een negatief advies komt? Bent u bereid om na te gaan of dit tot onnodige dubbelingen of tegenstrijdige conclusies leidt?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Minister Jo Brouns,"Dank u wel, collega’s. De vraag komt mij vaak ter ore, in de twee richtingen. Ik stel vast dat de adviespraktijk van de Vlaamse administratie vragen blijft oproepen. Vrij recent nog werd opgemerkt dat er door omstandigheden eigenlijk te weinig werd geadviseerd. Vandaag wordt dat te veel gedaan. Vorige week hebben we aangegeven dat het logisch is dat de adviesinstanties in staat moeten zijn om hun wettelijke verplichtingen na te leven en de maatschappelijke verwachtingen ter zake in te willigen. Maar zoals blijkt, doen ze veel meer dan wat decretaal werd vastgesteld. Ik heb eveneens aangegeven dat die vergunningverlenende overheden, of ze nu lokaal, provinciaal of gewestelijk zijn, vergunningsaanvragen op een volwaardige manier moeten kunnen beoordelen. Een advies kan daarbij heel nuttig zijn, maar is niet altijd noodzakelijk. Ik sprak vorige week ook over de steeds langer wordende adviezen door de toenemende complexiteit in onze regelgeving en de strengere rechtspraak. Dat zorgt inderdaad voor een extra belasting op die adviesverlener, maar ook op de vergunningverlener. Het hoofddoel blijft om rechtszekere en robuuste vergunningen te kunnen afleveren. Ik sluit niet uit dat adviesverleners hun adviestaak weleens ruim interpreteren. Dat heb ik zelf ook al mogen ervaren. Uiteraard zal er ook vanuit de administratie soms een ongunstig advies worden verleend waar wat nuances bij te maken zijn. Ik zal de administratie daar dan op wijzen zodat de leidinggevenden kunnen bijsturen indien en waar het nodig is. Maar het is dan aan de vergunningverlenende overheid om voldoende gemotiveerd van het advies af te wijken indien nodig en mogelijk. Adviezen zijn niet bindend, hoewel men soms het tegenovergestelde doet uitschijnen. Daaraan wil ik nog toevoegen dat we niet de indruk mogen wekken dat administraties systematisch tegenstrijdige adviezen geven. Elke administratie moet vanuit de eigen bevoegdheid een deskundig advies geven. Het is dus niet onlogisch dat verschillende administraties tot een verschillende beoordeling komen. Maar – en dat is de grote uitdaging – als verschillende administraties elk vanuit hun expertise en achtergrond adviezen geven, mogen wij de ambitie hebben om in Vlaanderen als uit één mond te spreken om te komen tot geïntegreerde adviezen. Daar ligt de grote uitdaging. De administraties kijken vaak naar ons door de complexiteit van de wetgeving. Het zijn wij die de regels maken. Ik zal hier niet uitweiden met een filosofisch debat, maar ik denk niet dat heel veel parlementsleden ’s ochtends opstaan en zich de vraag stellen welke wetgeving ze nu eens zullen maken. (Opmerkingen) Ja, sommigen misschien wel. (Gelach) Ik heb het volgende ooit al met jullie gedeeld. Er is een zekere paradox in de samenleving. Zodra er ergens een incident is en er doet zich een risico voor, dan roept de samenleving de politici op om ervoor te zorgen dat dat risico zich niet herhaalt: van een man of vrouw die te snel rijdt tot de bescherming van onze bodem en onze lucht. Maar diezelfde samenleving vraagt wel om minder regels. In die paradox zitten we vandaag. Wat mij betreft, is dat een interessant debat met onze administratie. Ik vind dat we de ambitie mogen hebben om tot meer geïntegreerde adviezen te komen en om onze Vlaamse ambtenaren te dwingen daarover met elkaar in overleg te gaan, in functie van de ondersteuning van de vergunningverlenende overheid die projecten wil vergunnen die bijdragen aan onze welvaart. Wat mij betreft, ligt er ook hier een belangrijke adviestaak bij de gemengde expertencommissie Vergunningen, die ook de adviesverlening in het kader van de vergunningsaanvragen zal evalueren. Wij verwachten ter zake ook aanbevelingen van hen. En dan kom ik bij de MER-deskundigen. Zij worstelen vandaag met dezelfde uitdagingen als de adviesverlener en de vergunningverlener, namelijk de toenemende complexiteit van onze regelgeving en de impact daarvan op het vergunningsproces. Hierdoor neemt de kans toe om bepaalde zaken over het hoofd te zien. De conclusies uit een conform verklaard rapport worden in principe altijd gevolgd door de adviesinstanties, aangezien die het rapport al op kwaliteit hebben beoordeeld. Voorafgaand aan de conformverklaring van een dossier is er immers altijd een kwaliteitscontrole. Als de deskundige desondanks zaken vergeet of niet goed heeft uitgewerkt, dan zullen daar mogelijk opmerkingen over worden gemaakt. In die optiek blijft de interactie tussen studiebureau of aanvrager, adviesverlener en vergunningverlener dus belangrijk om achteraf tot een rechtszekere vergunning te komen. Indien de kwaliteit van het definitieve rapport dus echt onvoldoende is, kan alsnog een ongunstig advies volgen. De adviesinstanties zijn daarbij nog altijd in staat om op de uiteindelijke vergunningsaanvraag inhoudelijk advies te verlenen zonder de effectiviteit van het MER-rapport te moeten betwisten. Ik heb daarbij zelf ook een vraag. Als een MER of passende beoordeling wetenschappelijk is gevalideerd, komt het de rechter dan nog toe om de inhoud daarvan in vraag te stellen? Dat is iets waarop je vandaag stuit. Wetenschappers hebben de neiging om te spreken over waarschijnlijkheid, een negatieve impact die zich waarschijnlijk niet zal voordoen. Maar als je dat voorlegt aan een rechter, voel je dat daar een verschil in beoordeling kan zijn. Wanneer de rechter niet binair 100 procent de garantie heeft, is dat vaak een njet, terwijl de wetenschapper waarschijnlijk wel heeft bedoeld dat die 99 procent waarschijnlijkheid leidt tot geen negatieve impact. Het zijn dat soort discussies waarmee we vandaag in de praktijk worstelen. Daarbij stelt zich de vraag of je een rechtbank wetenschappelijk niet meer moet ondersteunen om tot betere rechtspraak te komen op het ogenblik dat passende beoordelingen of milieueffectrapportages op tafel liggen. Dit soort vragen liggen voor bij de gemengde commissie, omdat alle betrokkenen daar rond de tafel zitten: de rechter die met zo’n document aan de slag moet, advocaten, juristen en administraties. Het zijn oprecht vragen die ik heb en waarmee wij als Vlaamse overheid, maar ook de provincies en lokale besturen vaak worstelen. In de ideale wereld is alles natuurlijk uitgeklaard voordat wij een vergunning aanvragen. Vorming en vooroverleg – ik geloof heel sterk in vooroverleg – zijn daarbij van essentieel belang. Daar wordt vandaag misschien nog te weinig op ingezet. Ik heb dan ook aan mijn diensten de opdracht gegeven om als klantvriendelijke overheid sterker in te zetten op die beschikbaarheid. Ten slotte waren er vragen over de negatieve adviezen op de eigen Vlaamse aanvraagdossiers. Binnen het tijdsbestek van deze vraag om uitleg, collega, was het niet mogelijk om die cijfers te verzamelen, maar dat is natuurlijk ideaal voor een schriftelijke vraag.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Andy Pieters (N-VA),"Ik zal die uitnodiging aanvaarden en er een schriftelijke vraag over stellen. Het zijn er dan waarschijnlijk veel, aangezien die niet verzameld konden worden. We zullen het dan zien in de cijfers. Minister, u hebt mij niet 'te veel advies' horen zeggen. Ik heb wel gesproken over respect voor de finaliteit en de bevoegdheden. Die is bij het Agentschap Natuur en Bos in het kader van de passende beoordeling inderdaad vaak breder dan bij andere entiteiten. Dat is nu eenmaal de decretale taak. Maar enkel als elke entiteit zich daaraan houdt, kan een vergunningverlener inderdaad een gemotiveerde afwijking maken. De achterliggende reden van de diverse adviezen is dat elke administratie vanuit de eigen bevoegdheden, decretale taken en expertise adviseert, en niet dat men te pas en te onpas ruimer gaat. Specifiek in het dossier van de Maasvallei stel ik vast dat er mobiliteitsexperten werken bij het agentschap Landbouw. Het lijkt me geen decretale taak van het agentschap Landbouw om zich uit te spreken over verkeersveiligheid en fietsveiligheid. Dat lijkt me veeleer een advies geschreven om het project te dwarsbomen. Ik hoop dat dat niet het geval is, maar ik denk dat dat niet oké is. U zei eerder in de commissie al – en daarnet ook nog – dat u gelooft in gebiedsgerichte werking en gebiedscoalities. Daarnet verwees u ook naar vooroverleg. Met de landinrichtingsplannen zetten we net in op die gebiedsgerichte werking en die gebiedscoalities. Uw beleidsnota spreekt die ambitie ook uit. U zegt ook dat u daar verder op gaat inzetten om de verkokering van de Vlaamse administratie tegen te gaan. Maar in het voorbeeld dat ik geef, minister, is het net zo dat verschillende Vlaamse overheidsdiensten bij die landinrichtingsprojecten samen rond de tafel zitten in die begeleidingsgroepen en samen het plan maken. Als dan een van de leden van die begeleidingsgroep een negatief advies geeft op het plan dat hij mee gemaakt heeft, is dat vooral destructief. Dan kan een vergunningverlener natuurlijk moeilijk nog vertrouwen hebben in die Vlaamse overheidsdiensten. Ik hoop dus dat u aan uw diensten die deel uitmaken van de planbegeleidingsgroepen en de landinrichtingsprojecten, duidelijk maakt dat wanneer er meegewerkt wordt aan een plan en wanneer er een eindbeslissing is, in coherentie tussen de Vlaamse overheid, het niet de bedoeling is om nadien via vergunningsaanvragen die afspraken weer open te breken.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Marianne Verhaert (Open Vld),"Dank u wel, minister. Ik ga u niet heel mijn ochtendritueel beschrijven, maar ik denk wel steeds vaker: welke regel gaan we afschaffen? Want eerlijk gezegd zien we dat de slinger is doorgeslagen, zeker in deze materie. Ik ben blij dat u dat ook zegt en dat u erkent dat het ANB toch wel vaak buiten zijn taakstelling en zijn bevoegdheden gaat. U zegt ook dat u de leidinggevenden daarop gaat aanspreken. In tegenstelling tot de collega’s van de N-VA ben ik er geen voorstander van om weer extra personeel aan te nemen, maar wel om de mensen van het ANB op hun taken te wijzen en hen erop te wijzen dat ze binnen hun bevoegdheden moeten blijven. We zien steeds vaker dat ze daar de lijnen overschrijden. Ik vind dat toch wel belangrijk. Wanneer gaat u die lijnen weer op scherp stellen? Nu loopt het immers een beetje uit de hand, als ik dat mag zeggen. U zegt dat men gemotiveerd kan afwijken van die adviezen, maar u weet ook dat als men dat doet en als men verder in beroep gaat, het heel vaak om die reden onderuit wordt gehaald. Ik vind het dus te kort door de bocht om te zeggen dat men er gemotiveerd van kan afwijken. U weet zelf ook dat als men in beroep gaat, het vaak tot zeer vaak onderuit wordt gehaald. Er is een hervorming en modernisering geweest van het MER. Ik ben van mening dat als een erkende deskundige verklaart dat het MER conform is, dat niet opnieuw in twijfel zou mogen worden getrokken. Die deskundigen zijn erkend om een reden. Zij hebben de nodige kennis en expertise. Ik begrijp dat de wetgeving, de decreten en de regelgeving steeds complexer worden, maar als het ANB vervolgens toch bijkomende eisen of kritische bedenkingen formuleert, trekt men die expertise in twijfel, en daar heb ik het toch ook moeilijk mee. Ik heb u via een schriftelijke vraag ook gevraagd hoe vaak dat dan gebeurt, want dat vind ik een heel belangrijk cijfer om te kennen. Bent u het ermee eens dat deze hervorming er net op gericht is om het proces efficiënter en rechtszekerder te maken? En hoe kunnen we voorkomen dat instanties zoals het ANB deze ‘scoping’ alsnog ondermijnen? Dat vind ik toch een heel belangrijke vraag.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Jurgen Callaerts (N-VA),"Minister, ik ben het er helemaal mee eens dat het soms een moeilijke spreidstand is om te bepalen wanneer we de adviesverlening gaan doen en wanneer niet. Voor de N-VA is de ondergrens, de enige grens die er moet zijn en die wij hier hebben bepaald, dat als er wettelijk te geven adviezen moeten worden verleend, die adviesinstanties daarmee aan de slag moeten gaan. Mevrouw Verhaert, dat wij dan automatisch pleiten voor extra personeel? Neen. Ik denk dat je dan eerder moet gaan kijken … (Opmerkingen van Marianne Verhaert) Dat hebt u juist gezegd. (Opmerkingen van Marianne Verhaert) Neen, dat hebben wij niet gezegd. Wij hebben gezegd dat er dan moet worden geschoven met personeel. Dat is iets anders dan automatisch aanwervingen doen. Maar dat is wel de ondergrens waar je niet door mag zakken, namelijk het vraagstuk van die wettelijke taken. Nu, daar zitten we wel met een probleem, denk ik, want van die adviesinstanties verlangen we dat. Het lukt soms niet. Dat is nu gebleken. Dat is twee weken geleden gebeurd. Maar die overheden die finaal die verantwoordelijkheid moeten nemen, kunnen die paraplu niet opentrekken. Dat is dus waarschijnlijk een vraagstuk dat we zullen moeten meenemen, namelijk of die finale automatische weigering die in veel gevallen volgt als we niet tijdig de vergunning hebben afgeleverd, eventueel een oplossing kan zijn voor een probleem waar die overheden toch mee zitten. Dat is mijn eerste vraag. Maar mijn voornaamste vraag is de volgende. Er wordt heel erg gerekend op die gemengde commissie. Dat komt toch regelmatig terug in uw betoog. Kunnen wij eens een overzicht krijgen van alle vraagstukken en theses die bij die gemengde commissie liggen? Het zou voor het parlement interessant zijn om daar wat inzage in te krijgen.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Mien Van Olmen (cd&v),"Minister, dank u wel voor het antwoord. De adviezen van de Vlaamse instanties zijn uiteraard belangrijke beleidsinstrumenten voor onze lokale besturen. Net als de collega's, heb ik ook als burgemeester en zelfs als schepen helaas geregeld ervaren dat die adviezen hun doel voorbijschieten. De instanties moeten evenzeer als wij dat doen, vertrouwen geven aan de lokale besturen en echt dienstige adviezen afleveren. Ik pleit ervoor om zich te beperken tot die kernopdracht en niet te gaan uitwaaieren naar alternatieve mogelijkheden of interpretaties die een dossier vaak nodeloos complex maken. Soms zijn ze inderdaad ook tegenstrijdig met andere adviezen. Dat zorgt voor de lokale besturen vooral voor bijkomende obstakels, ze scheppen onduidelijkheid en ze werken beroepsprocedures in de hand. Dat is een verzuchting die ik zelf heb, die ik hier hoor en die ik bij veel collega-lokale bestuurders in het verleden heb vernomen. Vandaar mijn vraag: wordt er bij de lokale besturen gepolst naar de tevredenheid? Worden die daarbij betrokken? Op welke manier gebeurt dat? Hebben jullie daar al inzicht in? Als dat nog niet bevraagd is geweest, vindt u het dan opportuun om dat te doen?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Leo Pieters (Vlaams Belang),"Minister, de Vlaamse instellingen hebben soms de neiging om zich op te stellen als baronieën, voornamelijk om te proberen over de grens te kijken naar welke bevoegdheid ze naar zich toe kunnen trekken omdat dat gemakkelijker voor hen zou zijn. U pleit voor een geïntegreerde aanpak, wat goed zou zijn, maar we merken dat er toch veel door henzelf wordt beslist en dat men zich meer dingen toe-eigent. U zegt dat men dan naar de politiek kijkt. Maar er moet meer duidelijkheid zijn over de bevoegdheden, er moeten afgebakende bevoegdheden zijn en ze moeten zich meer houden aan hun eigen bevoegdheden. In welke mate hebt u als minister inspraak in of toezicht op deze instellingen, om daar concreet op te kunnen wijzen? Het is immers niet alleen zo in de adviezen van de administratie, maar ook op het terrein, waarbij de ploegen die op het terrein aanwezig zijn, dikwijls in conflict geraken met projecten die overlappend zijn of die door de ene instelling worden uitgevoerd en door de andere instelling dan weer weggevaagd – letterlijk weggevaagd. In welke mate gaat u daar maatregelen in nemen?",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Mieke Schauvliege (Groen),"In de vorige legislatuur was er hier een PFAS-onderzoekscommissie. Een van de belangrijke besluiten uit die onderzoekscommissie was dat het absoluut noodzakelijk was voor onze gezondheid en de bescherming van onze leefomgeving, dat de Vlaamse administratie die adviezen kon leveren om zowel de provincies als de lokale besturen te ondersteunen in hun taak bij het verlenen van vergunningen. Dit nadat gebleken was dat de Vlaamse administratie, het Departement Zorg en het Departement Omgeving, vaak geen advies meer gaven omdat ze geen tijd meer hadden en omdat ze plat bespaard waren, en daardoor essentiële adviezen werden geschrapt. Ik hoor parlementsleden hier nu vooral pleiten om zo weinig mogelijk advies te geven vanuit de Vlaamse administratie. Ik vind dat de wereld op zijn kop en compleet tegenstrijdig met wat er uit die onderzoekscommissie kwam. Minister, ik wil er vooral voor pleiten dat u ervoor zorgt dat er voldoende personeel is bij het Agentschap Natuur en Bos, zodanig dat ze hun wettelijk adviserende taak helemaal kunnen uitrollen en uitoefenen, want anders komen we in de situatie terecht dat er vergunningen verleend zullen worden die juridisch wankel zijn. Het lijkt mij heel belangrijk dat u daarvoor zorgt, in plaats van hier te zitten vitten over al dan niet een woord te veel in een advies dat dan toch gegeven zou worden. Ik denk dat iedereen daarmee gebaat is.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Lydia Peeters (Open Vld),"Minister, ik wil zelf ook even tussenkomen. Ik ben het niet eens met wat mevrouw Schauvliege als slotbemerking zegt. Ik denk dat alle collega’s hier eigenlijk heel wat terechte bedenkingen uiten over het hele verhaal van de adviesverlening. Het voorbeeld dat de heer Pieters geeft met het landinrichtingsproject, waarbij het Agentschap Landbouw en Zeevisserij zegt dat als het geen meerwaarde is, ze maar ongunstig zullen adviseren … Als er geen meerwaarde is, is er ook geen minwaarde. In dat geval kunnen ze zich evengoed onthouden van advies, in plaats van toch maar een ongunstig advies te geven. Ook geïntegreerde adviezen en veel meer samenspraak zijn items die we al lang ter sprake brengen. Ik had zelf het voorrecht om vorig jaar en de jaren daarvoor het Complex Project Noord-Zuidverbinding Limburg (NZL) van heel nabij te volgen. Ik hoorde daar van de administraties – ik verwijs naar De Werkvennootschap maar ook naar het Agentschap Wegen en Verkeer (AWV) – dat de detailgraad die het Agentschap Natuur en Bos eiste qua adviezen van dien aard was dat dat heel vaak extra vertragende manoeuvres impliceerde. Dat moeten we ook kunnen voorkomen. Er zijn heel veel adviezen waarvan je je afvraagt wat er de meerwaarde van is. Ik denk toch dat lokale besturen vaak het best geplaatst zijn om te oordelen, maar probeer maar eens een ongunstig advies van het Agentschap Onroerend Erfgoed (AOE) of het Agentschap Natuur en Bos te overrulen. Een aantal collega’s hebben het al gezegd: in negen op de tien gevallen volgt er een beroep. We weten ook dat het percentage van vernietigingen bij de Raad voor Vergunningsbetwistingen (RvVB) een pijnpunt blijft. Minister, tot slot wil ik kijken hoe u omgaat met de bedenkingen die de collega’s hier geuit hebben. Ik denk dat zeker de vraag van de heer Callaerts zeer interessant is. We hebben in deze commissie afgesproken dat de voorzitter van de expertencommisie op 10 juni naar hier komt. Hij komt trouwens alleen, niet met het volledige expertenpanel. Misschien kan er inderdaad nu al eens een opsomming gegeven worden van welke pijnpunten daar allemaal op tafel liggen? Want ik vermoed dat heel wat collega’s hier aan tafel ook nog wel wat aanvullende pijnpunten hebben. Het is niet het omdraaien, maar het is gewoon een win-win. Uiteindelijk willen we allemaal dat het vergunningsbeleid een pak vlotter gaat, veel robuuster en veel rechtszekerder is. Dat is waar we allemaal naar uitkijken en daarvoor zijn onze adviezen vaak een pijnpunt.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Minister Jo Brouns,"Ik bedoel inderdaad dat input van jullie heel waardevol kan zijn. We hoeven niet op hen te wachten. Als jullie zaken hebben, is dat wat mij betreft een suggestie. Wat landinrichting betreft: ik heb in het verleden het voorrecht gehad om het eerste deel van de Maasvallei te mogen voorzitten. Mijn ervaring was dat dat instrument best wel werkt als je al die Vlaamse administraties, lokaal en provinciaal, rond de tafel zet. Dat is de te volgen weg voor heel wat gebiedsgerichte projecten in Vlaanderen. Ik kan mij wel voorstellen dat wanneer je dat afklopt in het mooie Maasland en dan achteraf iemand in Brussel dat toch anders beoordeelt in een advies dat daar rond de tafel is afgesproken, dat tot frustraties leidt. Die deel ik. In dit geval werd er verwezen naar het agentschap Landbouw, maar we weten allemaal dat verschillende Vlaamse administraties ooit een negatief advies gegeven hebben nadat er op het lokale niveau een heel voortraject gelopen is. Het is belangrijk om hun ook wel het nodige comfort en de veiligheid te bieden rond de tafel om daar standpunten in te nemen. Het is belangrijk dat diegenen die naar de vergadering komen met een mandaat, afspraken kunnen maken en akkoorden kunnen sluiten, om de voortgang van die projecten ‘gebiedsgerichte coalities’ vlot te houden. Ik ben het ermee eens dat dat een werkpunt blijft, ook in relatie tot de geïntegreerde adviezen. De uitdagingen waarmee we worden geconfronteerd bij het Agentschap Natuur en Bos zijn op zich ook wel een momentum om stil te staan bij de manier waarop we het tot nu toe altijd hebben gedaan. Er zijn zeker decretale verplichtingen. Dat heb ik ook geantwoord aan collega Van Looy. Het staat buiten kijf dat wij als wetgever van een adviesverlenende instantie verwachten dat die advies verleent. Als het dan gaat over de kwetsbare natuur die mogelijk werd geschaad, is het logisch dat daarover adviezen worden gegeven. Maar tegelijk had ik ook het gevoel dat men daar nu wel meer mee doet. We gaan daar ook met hen over in gesprek. Zonder het op flessen te willen trekken, is de vraag: moet je elke kapmachtiging in Vlaanderen nog adviseren? Quod non wat mij betreft. Ik denk dat dat op zich wel een debat waard is, zeker in tijden van schaarste, in tijden waarin wij elke euro twee keer moeten omdraaien, de Vlaamse ambtenaren het bijzonder druk hebben en het detailniveau van adviezen enorm is toegenomen. Er is al verwezen naar de complexiteit. Wij gaan daarover in gesprek met onze Vlaamse administraties. We houden inderdaad altijd die robuuste vergunningverlening voor ogen, maar zonder die andere grote vraag gericht aan ons, naar administratieve vereenvoudiging, uit het oog te verliezen. Ik kom tot de vraag van mevrouw Van Olmen. In november 2023 werd alle wettelijke adviesinstanties, de voorzitters van de omgevingsvergunningscommissies en de vergunningverlenende overheden van Vlaanderen en de provincies gevraagd die enquête online in te vullen. Voor die cijferanalyse werden die aanvragen zoals geregistreerd in het Omgevingsloket al bekeken voor de periode vanaf 1 januari 2018 tot 1 januari 2023. Dat rapport werd vorig jaar gepubliceerd. Het bevestigt wat al werd aangegeven. Een to the point advies is onontbeerlijk om tot rechtszekere en kwalitatieve beslissingen te komen.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Andy Pieters (N-VA),"Adviezen zijn belangrijk om als vergunningverlener een gemotiveerde en rechtszekere beslissing te kunnen nemen – ik denk dat er anders veel meer euro’s verloren zouden gaan dan we beogen te besparen op adviesverlening –, maar dan wel binnen de eigen bevoegdheden en decretale taak. Die moet ten volle kunnen worden uitgevoerd, maar ook niet meer dan dat. Ik geef een concreet voorbeeld. Als ik lees dat de eerste zin zo begint: “Vanuit landbouwkundig standpunt hebben we het dossier onderzocht ...” en vervolgens verder gaat over de verkeersveiligheid van fietsers op een halve kilometer van het landbouwgebied, dan stel ik me daar vragen bij. Er is binnen de gebiedscoalities heel veel draagvlak voor de landinrichtingsprojecten in heel Vlaanderen, niet alleen in het Maasland. Maar als we projecten negatief laten adviseren door instanties die mee het plan hebben gemaakt, aan tafel in de planbegeleidingsteams, zullen we dat vertrouwen verliezen op het terrein. En dat kan niet de bedoeling zijn. Ik wil u oproepen om al uw diensten daarop te wijzen.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de tegenstrijdige adviezen in vergunningsaanvragen voor de realisatie van landinrichtingsprojecten door de Vlaamse Landmaatschappij,,,,speech,,Marianne Verhaert (Open Vld),"Minister, dank u wel. Ik ben enigszins blij te horen dat u er werk van zult maken om heel duidelijk die scope af te lijnen en die adviezen misschien toch wat beperkter te maken. U zult doen wat moet, maar niet de zaken die niet nodig zijn, en die het ons ook alleen maar moeilijker maken en de vergunningen alleen maar complexer. Het enige wat ik een beetje jammer vind, is dat u op mijn vraag naar de timing geen concreet antwoord kunt geven. Er moet echt niet gepalaverd worden, want de nood is enorm hoog. Daarom hoop ik dat dat op zeer korte termijn kan.",dinsdag 25 februari 2025,1874442.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874442
over de verwerking van met PFOS vervuilde gronden in het Oosterweelproject,,,,speech,,Hannes Anaf (Vooruit),"We weten het allemaal: het is de bedoeling dat in Zwijndrecht eindelijk de sanering van tuinen, akkers en weilanden die vervuild zijn met PFOS van start gaat. Dat moet gebeuren op kosten van vervuiler 3M. Dat is toch altijd de bedoeling geweest. Het is een belangrijke volgende stap om de Vlaming te beschermen tegen de gezondheidsgevolgen van PFOS-vervuiling. We hebben het hier al heel vaak gezegd, maar eigenlijk is het onverantwoord dat zo’n grote multinational als 3M winst maakt op de kap van de gezondheid van de buurtbewoners van zijn fabriek. Daarover hebben we het ook in de onderzoekscommissie vaak gehad. Nu is er blijkbaar wel onduidelijkheid over wat er precies met die vervuilde grond moet gebeuren. Het gaat om een gigantische hoeveelheid van maar liefst 500.000 ton. Dat is niet niks. Er zijn natuurlijk ook de Oosterweelwerken. Daardoor zijn er in Vlaanderen blijkbaar onvoldoende stortplaatsen om zo’n volume op te vangen. Het is ook heel duur en vervuilend om die PFOS allemaal te verbranden. Daarom stelt 3M een aantal aanpassingen voor. De eerste is het verbeteren van de grondwastechnieken, zodat grotere hoeveelheden grond daarvoor in aanmerking komen. Hiervoor wordt een proefproject gestart. De tweede piste die 3M oppert, is die van ‘engineered solutions’, wat betekent: vervuilde grond gebruiken voor de aanleg van bermen, dijklichamen, ophogingen en dergelijke meer, op een zodanige manier dat zij geen risico inhouden voor de omgeving en het grondwater. Concreet denken ze aan een verlenging van een geluidsberm, aangelegd voor de Oosterweelwerken. Volgens het tijdelijk handelingskader is dat toegelaten, maar dat kader is nog niet formeel van kracht en staat bovendien op juridisch losse schroeven. De hele situatie zorgt begrijpelijk opnieuw voor ongerustheid bij milieuverenigingen en buurtbewoners, die opnieuw waarschuwen voor de gezondheidsrisico’s. Zij pleiten voor het uitstellen van de sanering in afwachting van een geschikte oplossing. Maar ook bij ondernemingen en lokale overheden is er ongerustheid. Projecten lopen vertraging op en worden fors duurder, en de rechtszekerheid van vergunningen is ver zoek. Voor Vooruit – en naar ik hoop ook kamerbreed –, moeten er altijd twee zaken vooropstaan. Ten eerste moet de gezondheid van de Vlamingen altijd op de eerste plaats komen. Daarnaast is het cruciaal dat de vervuiler effectief betaalt. Het kan niet zijn dat 3M uiteindelijk op de een of andere manier de dans ontspringt. Minister, hoe kijkt u naar het idee om vervuilde PFOS-gronden te verwerken in de bermen van Oosterweel? Kunt u garanderen dat deze oplossing geen gevolgen heeft voor de gezondheid van de omwonenden? Hoe wilt u ervoor zorgen dat 3M zijn verantwoordelijkheid neemt en de sanering niet afwentelt op de belastingbetaler? Wilt u eindelijk werk maken van een juridisch robuust kader voor de sanering van PFAS in heel Vlaanderen?",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Mieke Schauvliege (Groen),"Collega Anaf, ik dank u voor de vraag. Ik sluit er inderdaad bij aan. De inleiding is heel duidelijk. Er is een bodemonderzoek geweest. Er werd een bodemsaneringsplan van de gronden rond 3M opgesteld door 3M. Dat plan werd op 13 januari door de Openbare Vlaamse Afvalstoffenmaatschappij (OVAM) goedgekeurd. Er werden een aantal opties naar voren geschoven die collega Anaf heeft aangehaald: ofwel gronden verbranden, ofwel het merendeel van de gronden storten. Bij een rondleiding op de Oosterweelwerf hebben we gehoord dat alle stort- en verbrandingscapaciteit in Vlaanderen op dit moment is volgeboekt voor de werken van Oosterweel. Een derde optie is het gebruik van de engineered solutions. Naar aanleiding van het goedgekeurde bodemsaneringsplan verscheen er een artikel in De Standaard. Meteen stelden een aantal actiegroepen zich ernstige vragen. Het saneringsplan roept ernstige vragen op, bijvoorbeeld over de praktische haalbaarheid, als je nadenkt over de hoeveelheid grond die moet worden verzet, verbrand of gestort. Daarnaast roept het ook vragen op over de juridische conformiteit met Europese regelgeving. Onder andere advocate omgevingsrecht Isabelle Larmuseau en burgercollectief Grondrecht wijzen erop dat het opslaan van vervuilde grond in bermen of ophogingen geen definitieve sanering is, maar een verplaatsing van het probleem naar toekomstige generaties. Bovendien zou het hergebruik van PFOS-vervuilde grond in strijd zijn met de Europese regelgeving, die de volledige vernietiging als enige veilige optie beschouwt. Dat is een discussie die al jaren woedt. In de onderzoekscommissie is daarover ook heel veel gediscussieerd. Minister, hoe kunt u verantwoorden dat er grond in bermen wordt opgeslagen terwijl het aanleggen van bermen, onder andere de veiligheidsberm en de kluifrotonde, in het verleden al werd veroordeeld door de Raad van State? Gronden met een lagere vervuilingsgraad afkomstig van Oosterweelwerken worden momenteel gestort. De heel vervuilde gronden uit de tuinen worden in bermen verwerkt. Hoe rijmt u deze aanpak met elkaar? Hoe verloopt de afstemming hierover? De auditeur van de Raad van State adviseerde recent de vernietiging van het tijdelijk handelingskader PFAS, omdat de normen te laks zouden zijn ten aanzien van de gezondheidsrisico’s. Maar de OVAM baseert die saneringsstrategie op dit tijdelijke kader. Hoe verantwoordt de Vlaamse Regering het doorzetten van deze sanering, terwijl de juridische basis ervan op de helling staat? Wanneer zouden de werken van start gaan? Wordt overwogen om de sanering uit te stellen tot er een robuust en juridisch sluitend kader beschikbaar is?",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Minister Jo Brouns,"Dank u wel, collega’s. Vooreerst, het tijdelijk handelingskader waarover gesproken werd, is nooit in werking getreden. Ik denk dat we weten in welke fase de procedure zich vandaag bevindt. Er is dus ook nog geen enkele juridische basis die nu op de helling zou staan. Het uitstel van de saneringswerken is dus niet aan de orde. Die werken worden volledig conform de wettelijke bepalingen uit het Bodemdecreet uitgevoerd en zijn in overeenstemming met de standaardprocedure voor de opmaak van een bodemsaneringsproject en de overeenkomstige uitvoering van de saneringswerken. 3M heeft als saneringsplichtige de saneringsplicht voor de door hen veroorzaakte verontreiniging op zich genomen. Mijn administraties volgen de uitvoering van die saneringsplicht door 3M zeer nauwgezet op. We bewaken de uitvoering van de in die zin tussen 3M en de Vlaamse Regering afgesloten saneringsovereenkomst. De saneringsverplichtingen van 3M focussen prioritair op de omliggende woon- en landbouwgebieden. In het woon- en landbouwgebied dat het dichtst bij 3M gelegen is, wordt de toplaag van alle onverharde zones ontgraven. De sanering van die zogenaamde zone 1A kan starten zodra er middels de bouw van een tijdelijke brug over de E34 gezorgd is voor een rechtstreekse verbinding tussen zone 1A en de 3M-site, zodat de vrachtwagens met die grond niet door het centrum van Zwijndrecht moeten rijden. Volgens de planning van 3M start de bouw van die brug nog dit voorjaar, waarna de sanering in 2026 kan starten. Recent is door de OVAM ook een bodemsaneringsproject goedgekeurd voor het verder gelegen woongebied. In dat gebied met lagere PFAS-concentraties wordt de toplaag van moestuinen en kippenrennen ontgraven. De sanering van dit gebied zal parallel lopen met de sanering van de zone 1A. In beide bodemsaneringsprojecten is voorzien dat de afgegraven grond van de tuinen wordt verwerkt in een grondreinigingscentrum of wordt gestort. Deze gronden zijn afkomstig uit tuinen en bevatten een hoog gehalte aan organische stof, waardoor ze slechts beperkt reinigbaar zijn en vermoedelijk een groot aandeel ervan zal moeten worden gestort. Collega’s, dat er verontreinigde grond in bermen zou worden gestort, klopt niet. Dit betreft een suggestie vandaag in een door 3M opgesteld bodemsaneringsproject voor een andere zone. Daarin oppert 3M de mogelijkheid te onderzoeken of een deel van de afgegraven gronden kan worden geborgen. Dit bodemsaneringsproject en de saneringsopties erin worden momenteel door de OVAM bestudeerd. Tot op vandaag is er rond het bergen van grond in bermen dus nog niets concreets beslist. Een eventuele berging kan alleszins enkel indien die vergund wordt via de juiste procedures, met een absolute garantie voor de bescherming van mens en milieu. De rechtmatigheid en opportuniteit van een dergelijke berging dienen alleszins nader onderzocht te worden, en dat moet geval per geval gebeuren. Licht verontreinigde grond op een veilige wijze en al dan niet in afwachting van verdere saneringsmaatregelen in bermen inpakken en inkapselen: waarom zouden we dat niet bestuderen? Ik denk dat dat het bestuderen wel waard is. We kunnen immers niet heel Vlaanderen afgraven en al die gronden verbranden of storten. Wat mij betreft, is dat ook heel helder. Maar ik herhaal, omdat ik dat belangrijk vind, dat zo’n berging alleszins enkel en alleen kan indien die vergund kan worden via de geëigende procedures, met de nodige garanties voor de bescherming van zowel mens als milieu, en momenteel zijn we daar nog niet.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Hannes Anaf (Vooruit),"Minister, dank u wel voor uw antwoord. U geeft eigenlijk aan dat dit conform de regels aan het gebeuren is en dat uitstel niet aan de orde is. Die tijdelijke brug, zodat dit niet door Zwijndrecht moet, dat is natuurlijk een goede zaak. Ik ben daar altijd een voorstander van geweest. Als het gaat over wat er uiteindelijk met de gronden moet gebeuren, geeft u terecht aan dat ze door een grondreinigingsprocedure moeten gaan, moeten worden verbrand of moeten worden gestort. U zei dat het niet klopt dat er in bermen gestort zal worden, maar daarna zei u dat dat in de toekomst wel zou kunnen gebeuren, als dat wordt onderzocht en er toestemming voor komt. Ik heb daar toch wel grote vragen bij. We hebben dat in het verleden ook al gehad. Dat stond toen juridisch op losse schroeven. Wat als de juridische toets aangeeft dat dat eigenlijk niet mag? Ik denk dat die kans redelijk groot is. Wat zijn dan de alternatieven? Het gaat inderdaad over veel grond, dus ik denk dat men het best ook een alternatieve oplossing bekijkt. Stel dat dit de juridische toets wel doorstaat, zou dat volgens u eventueel tijdelijk kunnen met licht vervuilde grond, in afwachting van sanering, maar als die grond mee ingekapseld wordt in infrastructuurwerken, dan zal die daar tientallen jaren liggen. We mogen onszelf niks wijsmaken ter zake. Ik weet niet in welke mate je dan nadien nog een sanering kunt doen. Ik kan me niet voorstellen dat men over twintig of tien jaar een stuk van de Oosterweelwerken nog eens opnieuw zal doen. Ik maak mij dus toch wel wat zorgen. Als dat de juridische toetsing niet doorstaat, en een aantal juristen geven toch aan dat die kans heel groot is, dan zal men daar bovendien met een groot probleem zitten. Nogmaals, welke alternatieven zijn er dan? Hoe ziet u dat?",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Mieke Schauvliege (Groen),"Minister, de hele PFAS-saga en het PFAS-schandaal zijn ontstaan door het feit dat er een veiligheidsberm werd aangelegd, onderhandeld in een geheime clausule, waarbij men de milieuwetgeving met de voeten heeft getreden. Vandaar natuurlijk dat milieuorganisaties en bewoners die lezen dat opnieuw 500.000 ton grond in bermen zal worden ingekapseld, oordelen dat dit haaks staat op wat we na dagen, weken, maanden van discussie in de onderzoekscommissie te weten kwamen en waarover de discussie ging. Ook ik stel u de vraag hoe u dit ooit juridisch zou kunnen verantwoorden. Volgens mij kan dat alleen maar juridisch sluitend worden gemaakt als de hele werf, met omgeving, als stortplaats wordt erkend, bij wijze van spreken. Maar dat lijkt me een heel vreemde oplossing. Ik zie op het eerste gezicht geen oplossing in het realiseren van bermen, maar u mag dat gerust tegenspreken en een andere juridische analyse maken, ik hoor het graag. U zegt dat het tijdelijk handelingskader nog niet van kracht is en dat we er dus geen rekening mee hoeven te houden. Minister, in de feiten baseert elk groot bouwwerk dat bezig is zich op dat tijdelijk handelingskader om de werken op af te stemmen. Dat kan niet anders, het is wat ze moeten doen. Het klopt dat het geen normen heeft, maar het is wel de basis voor bodemsaneringsdeskundigen om de grondverzetsregeling uit te werken. Zeggen dat het nog niet van kracht is en dat u daar eigenlijk helemaal geen rekening mee hoeft te houden, klopt helemaal niet. Ik herhaal mijn vraag: de voorstellen van sanering zijn gebaseerd op de richtlijnen uit het tijdelijk handelingskader. Als het tijdelijk handelingskader op de schop gaat, wat zal er dan met dat traject gebeuren? Zal het dan moeten worden heropgemaakt? Hoe ziet u dat?",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Stijn De Roo (cd&v),"Dank u, collega’s, voor de vraagstelling. We moeten eerst het belangrijkste punt benoemen en dat is dat er in Zwijndrecht wordt afgegraven. Er komt een oplossing voor bewoners die, buiten hun wil om, getroffen zijn door een vervuiling. Er zal namelijk grond worden afgegraven en de tuinen van de mensen zullen in goede staat worden hersteld. De vraag is natuurlijk welke stap er daarna komt. Ik kan veel begrip opbrengen voor beide collega’s, want niemand zit te wachten op met PFAS vervuilde grond. Maar er zit ook niemand te wachten op de verbranding van PFAS-houdende grond, zeker niet in deze volumes. De impact daarvan op het klimaat en dergelijke zou wel eens gigantisch kunnen zijn. Grond en water verbranden wordt hier misschien nogal gemakkelijk uitgesproken, maar het zijn begrippen die tot de verbeelding zouden moeten spreken. Ik kan ook ergens begrip opbrengen voor het vooruitschuiven van oplossingen zoals het opbergen van grond in een sarcofaag, zoals we het in de onderzoekscommissie hebben genoemd, die we dan hermetisch afsluiten tot het moment dat er eventueel wel reinigingstechnieken zijn of we ze kunnen gebruiken als een soort structuurgevend element. Ik begrijp dat die opties worden overwogen. Het belangrijkste is dat we nadenken over een oplossing op de langere termijn en dat, als die oplossing wordt gevonden, ze ook apart en juist wordt vergund, en niet als een stortplaats of dergelijke meer. Het verbranden van 500.000 ton is, denk ik, geen oplossing voor de langere termijn. Maar ook het als open stortplaats beschouwen en er dan niets mee doen, is dat niet. Er zal een evenwicht moeten worden gezocht. Dat evenwicht hoorde ik ook in het antwoord van de minister die aangaf dat elke locatie op zich afzonderlijk zal worden bekeken. En vooral: er wordt werk gemaakt van de opvolging van de bodemsanering die 3M moet doen. Ik heb geen bijkomende vraag maar ik wou dit element in de discussie brengen.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Marianne Verhaert (Open Vld),"Minister, ik kom hier toch ook even tussen. Ik kon vorige week of twee weken geleden niet bij de discussie zijn, maar ik vind het toch wel frappant dat u dan zegt dat het tijdelijk handelingskader er nog niet is. Ik weet niet of u beseft hoe dat op het terrein gaat. De eerste maanden liep men compleet vast. De kosten schoten de hoogte in en heel wat bouwwerven werken nu verder op het mogelijke tijdelijke handelingskader dat op komst is. Iedere actor, iedere bouwheer en lokale besturen zijn ontzettend bezorgd over zowel de kosten die eraan komen als de kosten die er nu al zijn. Dan vind ik zo'n uitspraak toch een beetje frappant en dan wil ik toch nog eens heel duidelijke vragen stellen. Er zijn in november een aantal zaken gezegd door uw collega De Ridder. De ontwerprapporten van de OVAM zouden er in juni 2025 zijn en een definitief rapport in september 2025. Kunt u bevestigen dat die timing nog steeds wordt aangehouden? Daarnaast werd er ook door uw collega De Ridder gezegd dat er voorstellen tot bijsturingen voor het tijdelijke handelingskader zouden komen door de Vlaamse Instelling voor Technologisch Onderzoek (VITO) en deskundigen in februari. U hebt twee weken geleden gezegd dat u ook rekening houdt met het advies van de auditeur. Ik vraag me af wat daar de stand van zaken is. Wat is de timing? U ging ook kijken naar eventuele quick wins. Wanneer mogen we die verwachten? Het lijkt alsof het besef niet groot genoeg is van de kosten die daarmee gepaard gaan en wat het zal opleveren qua milieukwaliteitswinst. Ik heb heel duidelijke vragen over die ontwerprapporten, de timing en ook over de bijsturing van dat tijdelijke handelingskader en de eventuele quick wins. Wanneer mogen we die verwachten? Er werd gezegd in februari en nu is het advies van de auditeur er, maar het lijkt me toch heel belangrijk voor heel veel sectoren. Ik ben heel benieuwd naar uw antwoord.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Bart Claes (Vlaams Belang),"Ik bedank de collega's voor het stellen van die vragen en om dit thema blijvend op de agenda van het parlement te zetten. In eerste instantie is het goed dat er nu, ongeveer vier jaar nadat de heisa is losgebarsten, eindelijk zal worden gestart met het afgraven van de tuintjes en dergelijke meer van de getroffen inwoners in Zwijndrecht en omgeving. De vraag is wat we gaan doen of wat 3M moet doen met die afgegraven gronden. De eerste optie, vooral geopperd door collega Schauvliege, is het verbranden van gecontamineerde grond, maar het gaat over 500.000 ton vervuilde grond. Dat is een immense hoeveelheid en de capaciteit daarvoor is er op dit moment niet. Er is dan ook het hergebruik, zoals door sommigen wordt voorgesteld. Maar wat is de opportuniteit daarvan? In dit parlement hebben we heel lang gediscussieerd over de initiële plannen die er waren rond Oosterweel voor het hergebruik van die gecontamineerde gronden. Als we de meest recente Europese regelgeving erop nalezen, dan kunnen we daaruit besluiten dat er toch zeer restrictief wordt omgesprongen met de mogelijkheid om die gronden te hergebruiken. Er is nog geen eensluidende rechtspraak over geweest. We moeten ons enkel op die regelgeving baseren, maar ik denk niet dat er al te veel de mogelijkheid wordt gelaten om die gronden te hergebruiken. De derde en laatste optie is dan om over te gaan tot storten, maar dan is de vraag waar 3M dat kan doen. De huidige stortplaatsen zijn namelijk vol. Ik kijk naar de werken rond Oosterweel zelf waarbij men aanvankelijk gronden wilde storten die zelfs nog niet gecontamineerd waren met PFOS of toch heel weinig gecontamineerd waren. Verschillende milieubewegingen hebben toen rechtszaken aangespannen en de stortplaatsen daarvoor zijn momenteel verdwenen. Minister, wat gaat er nu effectief met die gronden gebeuren? Tot slot heb ik nog een oproep, omdat sommige collega's terecht hebben gezegd dat de bescherming van mens en milieu centraal moet staan. Voor de bescherming van de mens zou ik nog altijd willen pleiten, zoals we in het verleden ook gedaan hebben met onze fractie, zeker bij de minister van Welzijn, toen nog minister Beke, om een grootschalig biomonitoringsonderzoek op te starten, zeker in de omgeving van Zwijndrecht. Momenteel is dat heel beperkt gebleven tot Zwijndrecht, maar er ligt nog een vrij grote stad ten oosten van Zwijndrecht. Het is zelfs mogelijk om daar 3M voor te laten betalen. Het decreet betreffende het preventieve gezondheidsbeleid geeft de mogelijkheid om de mogelijke contaminant daarvoor te laten opdraaien en zelfs preventief te laten betalen. Minister Beke ging daar toen niet op in. Er is nu een nieuwe minister van Welzijn, minister Gennez. Het is dus misschien goed dat de collega’s van Vooruit eens bij haar polsen of dat al dan niet mogelijk is.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Minister Jo Brouns,"Collega’s, laat het duidelijk zijn dat ik het zeer ernstig neem. Hier werd even gesuggereerd dat dat niet zo zou zijn. Ik heb gezegd dat er geen juridische link is tussen het tijdelijke handelingskader en de bodemsaneringsprojecten, voor alle duidelijkheid. Ten tweede zit je natuurlijk ook met een procedure omtrent dat tijdelijke handelingskader, waarbij er een zeer negatief advies is van de auditeur van de Raad van State, waar we ons op dit moment over buigen. We nemen dat zeer ernstig. Ik heb ook altijd gezegd wat voor mij het kompas is hierin: mens, milieu en welvaart. We moeten verschillende elementen in ogenschouw nemen, wat ik ook bij verschillende mensen hoor. Hoe hoog is de concentratie van PFAS in de desbetreffende grond? Wat is het risico voor mensen en milieu? Het is ook afhankelijk van de locatie. Wat is de ecologische en de milieu-impact van saneringen of verbrandingen? Dat zijn allemaal elementen. Dat zijn complexe afwegingen die we hier moeten maken. Collega Schauvliege zegt op een bepaald ogenblik terecht dat alles als het ware volgeboekt is. We moeten dus op zoek naar alternatieven. Ik denk dat we het daar ook over eens zijn. Ik sluit in dat verband ook niets uit. Maar er zijn strikte condities. Het moet inderdaad vergund kunnen worden. Uiteindelijk moeten alle procedures doorlopen worden. Zaken bij voorbaat uitsluiten, gelet op de complexe afwegingen die gemaakt moeten worden in het dossier, heb ik inderdaad ook niet gedaan. Wat betreft het mogelijk – nogmaals, zeer restrictief en onder strenge voorwaarden – inkapselen of inpakken in bermen: dat niet mogen bestuderen, is wat mij betreft ook een brug te ver. Ik denk wel dat we dat moeten durven te bestuderen, want we zijn het er ook over eens dat we niet alles in heel Vlaanderen kunnen afgraven en al die gronden kunnen verbranden of storten. Er zijn ook nog vragen gesteld over de timing. We zijn ermee bezig, collega, om daar zo snel als mogelijk een antwoord op te bieden.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Hannes Anaf (Vooruit),"We zijn het hopelijk allemaal eens dat de gezondheid van de mensen daar in de omgeving beschermd moet worden en dat we daar het best zo snel mogelijk mee starten, maar wel op een manier die de gezondheidsrisico’s ook voor de toekomst niet nog groter maakt of laat bestaan. En uiteraard moet het ook op een manier die juridisch sluitend is, zodat de patstelling waar we al een aantal jaren in zitten, doorbroken wordt. Als er nu naar alternatieven wordt gekeken die dan uiteindelijk de juridische toets niet kunnen doorstaan, dan zitten we helemaal met een gigantisch probleem. Wordt dus ongetwijfeld vervolgd.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de verwerking van met PFOS vervuilde gronden in het Oosterweelproject,,,,speech,,Mieke Schauvliege (Groen),"Wordt ongetwijfeld vervolgd, minister. Het klopt dat we moeten zorgen voor een juridisch robuuste oplossing, maar we moeten vooral de gezondheid van de buurtbewoners daarin vooropstellen. Alles wat we hier bediscussiëren, is het gevolg van een jarenlange vervuiling, een te laks milieubeleid, en productie van PFAS die schadelijk zijn voor onze gezondheid. De enige echte oplossing blijft dus de PFAS-kraan dichtdraaien. We weten dat 3M gestopt is met het produceren van PFAS, maar het gebruik van PFAS-houdende producten blijft wel. Ik stel dus nogmaals de vraag om er op Europees niveau maximaal voor te strijden om de PFAS-productie te stoppen en om hier in Vlaanderen het PFAS-gebruik te verbieden.",dinsdag 18 februari 2025,1870812.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870812
over de omgevingsvergunning voor de ISVAG-verbrandingsoven,,,,speech,,Mieke Schauvliege (Groen),"Minister, op 27 december 2024 hebt u een omgevingsvergunning verleend voor de exploitatie en de uitbreiding van de afvalverbrandingsinstallatie van de Intercommunale voor Slib- en Vuilverwijdering van Antwerpse Gemeenten (ISVAG) in Wilrijk-Aartselaar. Uit diverse hoeken, waaronder de bewonersvereniging De Pijp Uit 2.0, is zware kritiek gekomen op de wettigheid van deze beslissing en de impact ervan op milieu en gezondheid. Op juridisch vlak stellen zij het volgende: de Raad voor Vergunningsbetwistingen (RvVb) vernietigde op 29 augustus 2024 het ministerieel besluit van 4 november 2022 betreffende de vergunning van ISVAG. Dat arrest stelde dat de eerdere vergunning uit het rechtsverkeer was verdwenen, waardoor lopende procedures tot omzetting of uitbreiding zonder voorwerp waren. Het Vlaamse Gewest tekende een cassatieberoep aan tegen het arrest van de Raad voor Vergunningsbetwistingen. Daardoor komt een eventuele herstelprocedure on hold te staan in afwachting van een uitspraak van de Raad van State. Een cassatieberoep schorst namelijk de termijn van een nieuwe beslissing inzake het administratief beroep voor de duurtijd van de cassatieprocedure. Dat staat duidelijk te lezen op de website van het Departement Omgeving: “Tegen een beslissing van de Raad voor Vergunningsbetwistingen kan er beroep aangetekend worden bij de Raad van State. Door dit beroep wordt de termijn om een nieuwe beslissing te nemen geschorst.” De beslissing om in dat geval toch een vergunning te geven zou dus ingaan tegen de wet. Niettemin werd op 27 december 2024 een nieuwe vergunning verleend, ondanks het lopende cassatieberoep van het Vlaamse Gewest bij de Raad van State. Naast de juridische bezwaren waren er ook een aantal milieu- en gezondheidsbezwaren. Ondanks de beleidsdoelstelling om de afvalverbranding in Vlaanderen gefaseerd af te bouwen, wordt de exploitatie verlengd tot 2034. Er zijn ook bezwaren over de uitstoot van schadelijke stoffen, zoals PFAS, naar de lucht. Er werden ook specifieke emissienormen voor PFAS opgelegd, maar de emissiewaarden werden niet getoetst aan de recent gepubliceerde normen voor immissies en deposities van PFAS. In de omgevingsvergunning lezen we: “Rekening houdende met deze elementen worden de hoogst gemeten waarden op een van de twee lijnen gebruikt voor het bepalen van jaargemiddelde emissiegrenswaarden. Voor de som van de vier EFSA-PFAS (European Food Safety Authority) is dat maximaal 25 nanogram per kubieke meter en voor alle meetbare PFAS is dat maximaal 255 nanogram per kubieke meter. Deze waarden worden als jaargemiddelde waarden opgelegd.” In dat kader stel ik volgende vragen, minister: hoe verantwoordt u de beslissing om een omgevingsvergunning toe te kennen, terwijl het arrest van de Raad voor Vergunningsbetwistingen de voorgaande vergunning heeft vernietigd en er een lopend cassatieberoep is? Waarom werd er geen rekening gehouden met de juridische excepties van de bezwaarmakers, die stellen dat de procedure zonder voorwerp is? Hoe rijmt deze vergunning met de Vlaamse doelstelling om afvalverbranding af te bouwen? Is het nodig om de specifieke emissienormen van PFAS aan te passen aan de nieuwe toetsingswaarden voor PFAS in de lucht en depositie? Zijn er, gelet op de substantiële bezwaren uit de publieke consultatie, waarbij er 726 bezwaren in Aartselaar en dertien in Antwerpen werden ingediend, bijkomende maatregelen voorzien?",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de omgevingsvergunning voor de ISVAG-verbrandingsoven,,,,speech,,Minister Jo Brouns,"Misschien vooreerst: u haalt een aantal zaken door elkaar, minstens twee zaken. U stelt dat het Vlaamse Gewest cassatieberoep heeft aangetekend tegen het arrest van de Raad voor Vergunningsbetwistingen waarbij de voorgaande vergunning werd vernietigd, en koppelt daaraan dan het gevolg dat ik daardoor geen nieuwe vergunningsbeslissing had mogen nemen. Dat klopt niet. In essentie komt het neer op het volgende: normaal beschikte ik over een termijn van drie maanden na het arrest van de Raad voor Vergunningsbetwistingen om een nieuwe beslissing te nemen. Door het aantekenen van het cassatieberoep bij de Raad van State werd die termijn echter geschorst. Met andere woorden: de termijn van drie maanden stopte met lopen op de dag dat het cassatieberoep werd aangetekend en begint pas weer te lopen op de dag dat de Raad van State zich heeft uitgesproken. Simpel gezegd komt het erop neer dat ik, als gevolg van het cassatieberoep, beschikte over een langere termijn om opnieuw te beslissen. Ik sta uiteraard volledig achter de beslissing van 27 december vorig jaar. Het leek mij overigens ook aangewezen, vanwege de duidelijkheid en rechtszekerheid, om ook niet te talmen en snel een nieuwe, goed onderbouwde vergunningsbeslissing te nemen. Dat alles werd ook duidelijk uitgelegd in de vergunningsbeslissing zelf en het bezwaar van de advocaat van de buurtbewoners werd ook op dat punt heel duidelijk beantwoord. Wat betreft uw andere vragen die betrekking hebben op de vergunningsbeslissing zelf, de bezwaren, de juridische overwegingen en dergelijke, denk ik niet dat deze commissie dient om individuele vergunningsbeslissingen te beoordelen, aan te vechten of te verdedigen. De motivering voor die bestreden beslissing vindt u integraal in de beslissing zelf. Ik kan en mag hier ook niets aan toevoegen. Het is nu aan de Raad voor Vergunningsbetwistingen om daarover te oordelen. Wat betreft uw vraag over het afbouwen van afvalverbranding, heb ik ook het gevoel dat u hier de zaken omdraait. Vlaanderen streeft naar een evenwicht tussen het aanbod van niet-recycleerbaar, brandbaar restafval en de beschikbare verbrandingscapaciteit. Het leidend principe daarbij is dat de afbouw van verbrandingscapaciteit volgt op de effectieve afbouw van het aanbod van brandbaar afval. Het Lokaal Materialenplan (LMP) voorziet in een reductie van het aanbod brandbaar afval met circa 500 kiloton tegen 2030. De Openbare Vlaamse Afvalstoffenmaatschappij (OVAM) zet onverminderd in op de realisatie van de acties uit dat plan, zodat deze doelstelling gerealiseerd kan worden. Daaropvolgend – ik benadruk: daaropvolgend – wordt dan de verbrandingscapaciteit proportioneel afgebouwd, maar dus alles in de juiste volgorde. Mijn beleidsnota daarover is ook duidelijk: “Hiervoor werken we voor en in overleg met de sector een afwegingskader met criteria uit, dat de nodige inzichten verschaft om te beslissen over afbouw of verdere investeringen. Vanuit haar regierol zal de OVAM afvalintercommunales toeleiden naar en begeleiden bij sluiting, omvorming en vervanging van verouderde verbrandingsinstallaties.” De OVAM werkt momenteel aan een evaluatie van de Vlaamse afvalverbrandingscapaciteit om te bepalen welke installaties voldoende toekomstbestendig zijn voor de periode na 2030, met het oog op minimale milieu-impact, maximaal energetisch rendement en gericht op klimaatneutrale uitbating op de lange termijn. Ik kom tot uw vraag over de luchtemissies. Op basis van de emissiemetingen die werden uitgevoerd door VITO in opdracht van ISVAG werd door ARCHE Consulting en een expert een opinie opgesteld waarbij de impact van de gemeten emissiewaarden op de omgeving werd gemodelleerd. Zowel de gemodelleerde luchtconcentraties als de depositiewaarden liggen ruim onder de toetsingswaarden. Een bijstelling van de emissiegrenswaarde is dus niet nodig.",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de omgevingsvergunning voor de ISVAG-verbrandingsoven,,,,speech,,Mieke Schauvliege (Groen),"Minister, afvalverbrandingsovens worden niet gebouwd voor vijf jaar. Zodra die er staan, staan ze er twintig of dertig jaar. Als u dus een vergunning voor een afvalverbrandingsoven verleent, dan zult u een bepaalde capaciteit afvalverbranding toelaten voor de komende dertig jaar. Er is een doelstelling om tegen 2030 naar een reductie van 500 kiloton te gaan. U zegt dat de afvalverbrandingscapaciteit dan uiteindelijk ook moet verminderen en dat dat daarop volgt. Maar, minister, u begrijpt toch wel dat, als u nu een vergunning voor ISVAG verleent, u daarmee een afvalverbrandingscapaciteit in stand houdt. Dat betekent dan ook dat u elders afvalverbrandingscapaciteit zult moeten verminderen, tenminste als u de doelstelling van 2030 wilt halen. Minister, u geeft hier nu aan dat de OVAM een afwegingskader opstelt. Dat is exact het antwoord dat ik de afgelopen legislatuur telkens kreeg als er vragen werd gesteld over afvalverbranding. Elke legislatuur moeten er afvalverbrandingsovens worden vergund en moet dat worden afgewogen ten opzichte van de zin of onzin om zoveel afvalverbrandingscapaciteit in leven te houden. Minister, mijn vraag is dan ook heel concreet: wanneer komt de visie van de OVAM en de basis waarop afvalverbrandingscapaciteit zou moeten worden vergund, hier in deze commissie?",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de omgevingsvergunning voor de ISVAG-verbrandingsoven,,,,speech,,Sanne Van Looy (N-VA),"Dank u wel voor de vraag. Ik ben het er helemaal mee eens dat we moeten streven naar een lagere uitstoot. Maar zolang er afval is, hebben we natuurlijk ook ovens nodig. Het heeft heel wat voeten in de aarde gehad om iedereen aan boord te krijgen. Maar vorig jaar in juli werd er eindelijk een convenant gesloten tussen de Intercommunale Grondbeleid en Expansie Antwerpen (IGEAN), de Stad Antwerpen, ISVAG, Aartselaar en Bond Beter Leefmilieu. Daarin werd de afspraak gemaakt dat een nieuwe vergunning kan worden afgeleverd voor tien jaar. Mevrouw Schauvliege, u spreekt over een vergunning van twintig tot dertig jaar, maar deze nieuwe vergunning zou tien jaar gelden. Na een lange impasse werd de strijdbijl begraven en schaarden de belangrijkste partijen zich achter een constructieve oplossing. Voor zover de aanvraag in lijn is met die convenant – en ik denk dat dat ook zo is – denk ik dat we vooral die oplossing moeten ondersteunen. Het laatste dat we willen voor het milieu, mevrouw Schauvliege, is dat we afhankelijk worden van buitenlandse verwerkers, omdat we zelf te weinig capaciteit hebben. Dat zou pas echt slecht zijn voor ons milieu. Bovendien is ISVAG ook de eerste en bij mijn weten enige intercommunale die metingen naar PFAS uitvoert. Daar heeft bijvoorbeeld de Intercommunale voor Afvalbeheer in Gent en Omstreken (IVAGO), waarvan uw partijgenoot voorzitter was, mevrouw Schauvliege, in de vorige legislatuur geen enkel initiatief in genomen. Minister, is er zicht op andere PFAS-metingen bij de andere verbrandingsovens?",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de omgevingsvergunning voor de ISVAG-verbrandingsoven,,,,speech,,Stijn De Roo (cd&v),"Voorzitter, ik was eerst niet van plan om tussen te komen, maar wil dat nu toch even doen. Collega Schauvliege, u spreekt steevast over afvalverbrandingsovens, maar in het jargon gaat het natuurlijk vaak over afvalenergiecentrales. Het gaat niet over het louter verbranden van afval, maar ook over energierecuperatie. Ik zag op sociale media passeren dat u ook naar de afvalenergiecentrale van IVAGO in Gent bent gegaan. U zult daar hebben gezien dat er eigenlijk heel wat investeringen nodig zijn om onder andere rookgassen te reinigen en een aantal stoffen die we niet in de lucht willen injecteren, eruit te halen. Voor het verlenen van een vergunning is een bepaalde periode nodig waarop investeringen een terugverdieneffect kunnen kennen. Als we van bedrijven vragen dat ze investeren in milieuvriendelijke technieken, dan moet daar ook een zekere rechtszekerheid tegenover staan. Zomaar vergunnen voor een korte periode – ik weet niet of u daarop aanstuurde, maar het leek wel zo –, dat kunnen we ons niet permitteren. Minister, ik ben ook wel benieuwd. U zei dat de OVAM bezig is met de oefening van wat er met onze afvalverbranding zal gebeuren na 2030. We hebben een aantal projecties als we kijken naar het aantal kilo’s huishoudelijk afval per persoon, maar we hebben de komende jaren ook een groeiende bevolkingspopulatie. Dat verzoenen in een verbrandingscapaciteit die over Vlaanderen kan worden verdeeld, wordt een hele uitdaging. Wat is de timing van die inzichten van de OVAM? Wanneer mogen we die studie precies verwachten?",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de omgevingsvergunning voor de ISVAG-verbrandingsoven,,,,speech,,Minister Jo Brouns,"Dank u wel voor de bijkomende vragen, collega’s. De vergunning voor de ISVAG-verbrandingsoven waarover wordt gesproken, is geldig voor tien jaar, niet voor dertig jaar. Dat is ook in overeenstemming met ISVAG, de Bond Beter Leefmilieu, Antwerpen en de gemeente Aartselaar. Collega Van Looy, ik moet het antwoord nagaan op uw specifieke vraag over PFAS. Dat heb ik hier niet bij me. In de periode 2032-2034 komt er een scharniermoment waarin 75 procent van de huidige afvalverbrandingscapaciteit in Vlaanderen opnieuw ter vergunning voorligt. De evaluatie van de afvalverbrandingscapaciteit wordt gemaakt door de OVAM, ter voorbereiding van dat scharniermoment. Het is de bedoeling om tegen de periode 2032-2034 keuzes te maken over de verbrandingsinstallaties op basis van het kader dat we voorbereiden. Het is een bottom-upbenadering om oude installaties te sluiten en te investeren in toekomstbestendige installaties. De OVAM gaat dat ook faciliteren, maar we gaan dat in eerste instantie niet top-down opleggen.",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de omgevingsvergunning voor de ISVAG-verbrandingsoven,,,,speech,,Mieke Schauvliege (Groen),"Minister, het is me onduidelijk wanneer de OVAM juist met dat kader zal komen. Het is heel belangrijk, niet alleen voor ISVAG, maar ook voor andere afvalverbrandingsovens – afvalverbrandingsovens die nog moeten worden vergund of hergund – is het toch essentieel om daar snel mee te komen. De afwegingen worden al jarenlang gemaakt, maar er moeten een aantal essentiële knopen worden doorgehakt in het belang van al die afvalverbrandingsovens. Om te investeren in de lange termijn, is het belangrijk dat Vlaanderen een kader aanreikt, zodat iedereen weet waar hij aan toe is.",dinsdag 18 februari 2025,1870955.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870955
over de hinder en schade door de steeds grotere windmolens,,,,speech,,Dries Devillé (Vlaams Belang),"Minister, ik kaart de problematiek van de windmolens op het vlak van omgevingsbeleid graag even bij u aan – niet omdat ik tegen windmolens ben, want ik ben ervan overtuigd dat windmolens in een energiemix naast kernenergie, zonnepanelen of eventueel andere energiebronnen zeker hun plaats hebben. Maar we stellen wel vast dat de windmolens, in vergelijking met eind jaren 80, begin jaren 90, vandaag steeds groter worden. Begin jaren 90 bedroeg de doorsnee ashoogte een luttele 25 tot 30 meter. Vandaag moeten we vaststellen dat de tiphoogten 190 tot wel 250 meter bedragen. Dat is de nieuwe norm geworden in de windmolensector. In al die jaren is de hoogte met ongeveer factor 6 toegenomen. Daarmee is ook de bijkomende hinder die de windmolens veroorzaken, toegenomen. Ik denk dan aan de slagschaduw, de geluidshinder, het zogeffect, de trillingen, de vogelsterfte, de landschapspollutie enzovoort. Die hangen er allemaal mee samen. Daarmee samenhangend zijn er ook de veelvuldige protesten bij buurtbewoners. Dat zien we in vele steden en gemeenten. Ik weet niet of u ooit al in Mechelen bent geweest. Ik ben van Mechelen. De Sint-Romboutstoren is 97 meter hoog. Ze gaan daar nu een windmolen plaatsen van 230 meter hoog. Dat is tweeënhalf keer zo veel. (Opmerkingen van minister Jo Brouns) Nee, nee. Ze gaan die in Battel, Mechelen, plaatsen. Er is heel veel protest bij buurtbewoners, voornamelijk wegens geluidshinder, maar ook omdat het zicht daardoor wordt geïmpacteerd. Ook de problematiek van water- en trekvogels die dat gebied doorkruisen, speelt daar. We zien dat ook in andere gemeenten. In Affligem bijvoorbeeld zouden er twee windmolens van 200 meter hoog worden gebouwd, gelegen bij een woon- en natuurgebied. Ook in Oostkamp, Brecht, Temse en Kruibeke, kortom in heel Vlaanderen, speelt die problematiek. In de pers verneem ik intussen cijfers waaruit blijkt dat zes op de tien omgevingsvergunningsaanvragen voor de bouw en exploitatie van dergelijke groter wordende windmolens op een weigering botsen. Tijdens de vorige legislatuur heeft mijn partij herhaaldelijk voorstellen gedaan om daarover een duidelijk juridisch bindend plankader uit te werken. Dat werd toen systematisch door de toenmalige Vlaamse minister van Omgeving, Zuhal Demir, geweigerd. Nochtans zou de evolutie die zich daar voordoet, kunnen verantwoorden om daar opnieuw over na te denken. Minister, erkent u dat de hoger wordende windmolens effectief de hinder en schade voor mens en leefmilieu doen toenemen? Erkent u dat, rekening houdend met de tiphoogten van doorgaans 190 tot 250 meter en de daaruit voortvloeiende toegenomen mogelijke hinder en schade, het niet langer aangewezen is om dergelijke molens in theorie op eender welke plaats in Vlaanderen potentieel te kunnen inplanten? Bent u bereid om te overwegen alsnog een bindend plankader voor windmolens in te voeren? Dat zou immers veel voordelen met zich meebrengen. Zo zou er onder andere een omgevingsanalyse kunnen worden gemaakt over waar windmolens wel of niet kunnen worden geplaatst. Dat zou protesten van buurtbewoners verhinderen of erop anticiperen. Ik had van u graag een duidelijk antwoord op die vraag. Volstaan volgens u de huidige regels om de hinder en schade die veroorzaakt worden door die windmolens, tot een aanvaardbaar niveau te beperken? Of bent u eerder van oordeel dat die regels zullen moeten worden bijgestuurd? Hoe zult u dat dan verder doen?",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over de hinder en schade door de steeds grotere windmolens,,,,speech,,Minister Jo Brouns,"De oprichting van windturbines kadert in de doelstellingen van de Vlaamse Regering inzake de uitbouw van hernieuwbare energiebronnen. Windenergie speelt hierin een belangrijke rol. Windturbines worden inderdaad steeds groter. Daardoor stijgt ook het vermogen van de individuele windturbine en de geproduceerde groene stroom. Het is uiteraard zo dat hoe groter een constructie wordt, hoe groter de impact op de omgeving kan zijn. Er zijn echter wel duidelijke milieunormen en voorwaarden voor windturbines waaraan steeds moet worden voldaan om de hinder maximaal te beperken. Uiteraard moet de inplanting van windturbines op een zorgvuldige wijze gebeuren, met de nodige aandacht voor de draagkracht van de omgeving. Vlaanderen is een dichtbebouwde en versnipperde regio, waardoor de inplanting van windturbines hier niet evident is. Daarom moeten bij de aanvraag voor de bouw van een windturbine een aantal studies en nota’s worden toegevoegd, om de impact van de gevraagde windturbines op de omgeving gedetailleerd in kaart te brengen. Onder andere op basis van die gegevens wordt dan geoordeeld of de inplanting aanvaardbaar is of niet. Dat gebeurt telkens na inspraak van omwonenden, na het inwinnen van diverse adviezen en na een zeer zorgvuldige afweging van de betrokken belangen. Ik wil er ook op wijzen dat grootschalige windturbines niet op iedere locatie in Vlaanderen kunnen worden ingepland – laat dat ook duidelijk zijn. Zo zijn grootschalige windturbines bijvoorbeeld planologisch niet toegestaan in woongebieden of natuurgebieden. De omzendbrief bepaalt het Vlaamse kader waarbinnen de inplanting van windturbines aanvaardbaar wordt geacht. De vorige Vlaamse Regering legde op 7 juli 2023, na een uitgebreid plan-MER-onderzoek (milieueffectrapport), de geluidsnormen en normen voor slagschaduw opnieuw vast in het Vlaams reglement betreffende de milieuvergunning (VLAREM), dat zijn de zogenaamde sectorale voorwaarden. In dit plan-MER is door onafhankelijke deskundigen geoordeeld dat er met inachtname van deze sectorale normen geen aanzienlijke milieueffecten en ook geen aanzienlijke effecten op de volksgezondheid te verwachten zijn. Het onderzoek in het plan-MER naar de impact van windturbines op de hinder en de gezondheid is typeonafhankelijk gebeurd. De sectorale voorwaarden in VLAREM zijn namelijk niet bron- maar receptorgebonden, met maximale geluidsnormen of slagschaduwschaduwnormen ter hoogte van een woning, ongeacht het type windturbine dat ze veroorzaakt. Ik kan hiervoor naar het uitgebreide plan-MER van 2023 verwijzen. Bijgevolg zie ik op dit moment geen reden tot verder onderzoek of verdere bijsturing.",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over de hinder en schade door de steeds grotere windmolens,,,,speech,,Dries Devillé (Vlaams Belang),"Dank u wel voor uw antwoord, minister. Ik ben blij dat u erkent dat er wel degelijk bijkomende hinder en schade zijn voor mens en leefmilieu. Ik hoop alleen ook dat u, in het kader van uw vergunningenbeleid, die elementen meeneemt in uw beoordeling, zodat de gezondheid en de levenskwaliteit van buurtbewoners gevrijwaard kunnen blijven. Ik kijk ernaar uit.",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over de hinder en schade door de steeds grotere windmolens,,,,speech,,Jurgen Callaerts (N-VA),"Mijnheer Devillé, het moet me van het hart: ik vind uw bezorgdheid over leefmilieu, natuur en vogelbestanden opvallend. Ik weet dat we vorige week een discussie hebben gehad over de Natuurherstelwet. U was toen wat kritischer. U eindigde met de uitsmijter: “Met maatregelen als deze heb je zelfs geen groenen nodig in de meerderheid.” Dat is voor uw rekening, maar als ik uw persartikel lees, was u zeer kritisch over wat nu net de doelstellingen zijn van de Natuurherstelwet en de Vogel- en Habitatrichtlijn, enzovoort: het in stand houden van de natuur. Nu zegt u hier dat dat een probleem is en dat het mogelijk een probleem is voor het leefmilieu en de natuur. Ik zou zeggen dat u met de wind meedraait, om in thema te blijven. Dat is, denk ik, positief in dit geval. Minister, ik heb ook een vraag voor u. Op 9 februari 2024 heeft de Vlaamse Regering nog een voorontwerp van decreet aangenomen om wat meer rechtszekerheid te bieden op het vlak van windmolens. Dat ontwerp heeft het uiteindelijk niet gehaald, maar de regering heeft er nog een beslissing over genomen. Het werd uiteindelijk niet meer behandeld. Bent u van plan om dat ontwerp van decreet te laten herleven en opnieuw op de regeringstafel te brengen met het oog op indiening? Het ontwerp van decreet heeft een lange titel, het ging over maatregelen betreffende de omgevingsvergunningen wat betreft de inplanting van windturbines. Mijn vraag is of u dat opnieuw op de agenda zult zetten, gelet op het feit dat het recent door de Vlaamse Regering werd geagendeerd en goedgekeurd, maar dat het de parlementaire behandeling niet meer heeft kunnen vervolmaken.",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over de hinder en schade door de steeds grotere windmolens,,,,speech,,Lydia Peeters (Open Vld),"Minister, we hebben het daarstraks al gehad over enerzijds die mapping, of die zones waar men hernieuwbare energie en dus ook windenergie kan plaatsen. Maar in de nota rond de productiviteits- en de competitiviteitsagenda, van afgelopen vrijdag, lees ik ook heel duidelijk dat de productiviteit van de Vlaamse industrie staat of valt met de beschikbaarheid van koolstofvrije elektriciteit. En daarvoor is de verdere uitrol van nucleaire, wind- en zonne-energie noodzakelijk. Om de cruciale energie-infrastructuur tijdig te kunnen realiseren, biedt het aanduiden van versnellingszones conform de bepaling uit de Renewable Energy Directive III (RED III) mogelijkheden. Ik neem aan dat de voltallige Vlaamse Regering er dan ook achter staat en dat er bijkomende hernieuwbare-energiemogelijkheden zijn. Daarvoor moeten die versnellingszones zo snel mogelijk aangeduid worden, maar we botsen dan waarschijnlijk wel op diezelfde Natuurherstelwet die er staat aan te komen. Minister, hoe gaat u dat alles met elkaar verzoenen?",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over de hinder en schade door de steeds grotere windmolens,,,,speech,,Minister Jo Brouns,"Ik heb eigenlijk geen bijkomende vraag meer gehoord. Ik denk dat u in uw eerste tussenkomst wel over de energiemix sprak. In het kader van de omslag naar hernieuwbare energie moeten we uitgaan van verschillende bronnen. Zon en wind zijn genoemd, dat potentieel moeten we zeker optimaal benutten. Daar zijn kaders voor uitgewerkt, om inderdaad maximaal rekening te houden met de leefbaarheid en de hinder voor de omgeving en mens en milieu. Ik ben daar ook wel wat pragmatisch in, in die zin dat er toch bepaalde gebieden in Vlaanderen zijn waar het gevoel heerst dat er een zekere saturatie bereikt is. Het moet dus casus per casus bekeken worden. Er zijn ooit initiatieven geweest om een soort windplannen te maken, waar uiteindelijk enkel nog ‘daar’ een windmolen geplaatst mag worden. Ik denk dan aan een aantal ruimtelijke principes: het bundelen van lijninfrastructuur en dergelijke. Dat moeten inderdaad leidende principes kunnen zijn, want het blijft inderdaad een belangrijk onderdeel van onze energiebronnen en de verdere vergroening daarvan. Wat de focus op RED III betreft: dat betreft inderdaad het versnellen van vergunningsprocedures in het algemeen, niet heel specifiek enkel hiervoor. Over de specifieke vraag rond het voorontwerp van het decreet rond de windmolens, moet ik het antwoord nagaan. Wat RED III betreft: dat is meer algemeen het versnellen van de vergunningsprocedures, maar er zijn op dit moment geen concrete plannen om het voorontwerp van decreet, zoals behandeld door de vorige regering, opnieuw te hernemen.",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over de hinder en schade door de steeds grotere windmolens,,,,speech,,Dries Devillé (Vlaams Belang),"Ik was eigenlijk niet meer van plan om nog te reageren, maar naar aanleiding van de opmerking van collega Callaerts wil ik toch nog even het volgende opmerken. Hij stelt daar een zogenaamde tegenstrijdigheid vast in mijn standpunt. Dat is helemaal niet tegenstrijdig, integendeel. Ik merk een tegenstrijdigheid in uw standpunt. Uw partij keurt de Natuurherstelwet niet goed, ze stemt tegen in Europa, en op Vlaams niveau komt u dan bijzonder weinig kritisch uit de hoek. Ook op lokaal niveau stel ik vast dat mensen van de N-VA kritisch staan tegenover de komst van die windmolen in Mechelen, vanwege de impact op het leefmilieu en mens. Als er één iemand in dit verhaal met de wind draait, dan is het uw partij wel.",dinsdag 18 februari 2025,1871535.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871535
over langdurige vergunningsprocedures voor hernieuwbare energieprojecten en de mogelijke versnelling door de omzetting van de RED III-richtlijn,,,,speech,,Lydia Peeters (Open Vld),"De energietransitie is essentieel om zowel de klimaatdoelstellingen te halen als de energiezekerheid en -onafhankelijkheid van Europa te versterken. Hernieuwbare energie speelt hierin een sleutelrol, maar we weten dat de realisatie van projecten in Vlaanderen sterk wordt afgeremd door lange en complexe vergunningsprocedures. Deze administratieve belemmeringen leiden niet alleen tot vertragingen en extra kosten voor investeerders, maar zorgen er ook voor dat de noodzakelijke uitbreiding van hernieuwbare energiebronnen onvoldoende snel verloopt. De oorlog in Oekraïne heeft sowieso de Europese afhankelijkheid van fossiele brandstoffen uit Rusland pijnlijk blootgelegd. Dat heeft ertoe geleid dat men op Europees vlak een ambitieuzer beleid heeft uitgerold om hernieuwbare energieprojecten te stimuleren. In dit kader kan worden verwezen naar de herziene Renewable Energy Directive III (RED III) die recent werd goedgekeurd als onderdeel van het REPowerEU-plan. Deze richtlijn verplicht lidstaten om de vergunningsprocedures aanzienlijk te versnellen en administratieve drempels te verlagen zodat hernieuwbare energieprojecten sneller gerealiseerd kunnen worden. Een van de kernmaatregelen van RED III is de verplichting voor lidstaten om versnellingszones af te bakenen, gebieden die bijzonder geschikt zijn voor de ontwikkeling van hernieuwbare energieprojecten. Binnen deze zones zou de vergunningsprocedure maximaal twaalf maanden duren, te rekenen vanaf de erkenning van de volledigheid van de vergunningsaanvraag. Voor offshoreprojecten geldt een maximale termijn van twee jaar. Bovendien worden projecten binnen deze zones vrijgesteld van de project-MER-plicht (milieueffectrapport) mits de milieueffecten op planniveau reeds beoordeeld zijn. Vlaanderen moet bij de beoordeling van vergunningsaanvragen voor hernieuwbare energieprojecten uitgaan van het principe dat de ontwikkeling, realisatie en exploitatie van dergelijke installaties en hun bijhorende infrastructuur van hoger belang wordt beschouwd, met het oog op volksgezondheid en openbare veiligheid. Dit principe van hoger belang is echter niet absoluut: indien er overtuigend bewijs is dat een specifiek project aanzienlijke negatieve milieueffecten zal veroorzaken die niet kunnen worden verzacht of gecompenseerd, kan deze kwalificatie in vraag worden gesteld. Daarnaast hebben lidstaten de mogelijkheid om in uitzonderlijke en goed gemotiveerde gevallen te beslissen om dit principe niet toe te passen. Deze erkenning van hernieuwbare energieprojecten als hoger belang speelt vooral een rol bij de toepassing van de afwijkingsmogelijkheid zoals voorzien in artikel 6, vierde lid van de Habitatrichtlijn. We weten dat er inmiddels een kennisgevingsnota in openbaar onderzoek is voor de opmaak van het plan-MER rond de bestemmingsneutraliteit hernieuwbare energie, maar toch, minister, had ik graag van u een aantal dingen gehoord. Welke timing hebt u voorzien om de bepalingen en principes, zoals voorzien in RED III, in het kader van de vergunningsprocedure om te zetten? Initieel was vooropgesteld dat dit binnen de achttien maanden zou gebeuren, maar die tijd is quasi voorbij. Welke stappen hebt u tot op heden reeds ondernomen of plant u om RED III om te zetten in nationale regelgeving? Hoe zult u de versnellingszones afbakenen? Welke criteria worden gehanteerd en welke gebieden zullen prioritair worden behandeld? Acht u het raadzaam om het principe van bestemmingsneutraliteit mee te integreren in deze versnellingszones? We weten dat er onder de regering-Bourgeois al sprake was van bestemmingsneutraliteit. Ik denk dat de basis uit die tijd er nog ligt. Op welke manier zal de vrijstelling van de project-MER-plicht in de versnellingszones worden toegepast? Hoe wordt gewaarborgd dat deze vrijstelling niet tot juridische onzekerheid of extra betwistingen leidt? Op welke manier zult u het principe van hoger openbaar belang, zoals bepaald in RED III, omzetten in nationale regelgeving? Wordt overwogen om dit principe algemeen en zonder uitzonderingen door te voeren of zullen er specifieke beperkingen worden opgelegd? Zijn er cijfers beschikbaar over het aantal hernieuwbare energieprojecten dat vanaf 2020 tot en met 2024 vergund werd, liefst uitgedrukt in gigawattuur (GWh)? Is er een tendens waarneembaar van versnelling of net eerder vertraging?",dinsdag 18 februari 2025,1871117.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871117
over langdurige vergunningsprocedures voor hernieuwbare energieprojecten en de mogelijke versnelling door de omzetting van de RED III-richtlijn,,,,speech,,Minister Jo Brouns,"Dank u wel, collega. Onze administratie is momenteel volop bezig om de meest recente wijzigingen aan de Europese richtlijnen voor hernieuwbare energie, of RED III, om te zetten in Vlaamse regelgeving. Een ontwerp van decreet in dat verband, is in opmaak. Zodra dat ontwerp volledig op punt staat, zal de wetgevende procedure in het parlement worden opgestart. Het is de bedoeling om bij de omzetting zoveel mogelijk vast te houden aan de bepalingen uit de richtlijn. Zo kunnen we vermijden dat er problemen zullen opduiken bij de interpretatie van het decreet, en bieden we onze burgers en bedrijven maximale rechtszekerheid. Er is in eerste instantie een uitvoerige ‘mappingsoefening’ gemaakt, om het Vlaamse potentieel voor verschillende hernieuwbare energiebronnen in kaart te brengen. De focus lag hierbij op zon en wind. Momenteel worden over de resultaten van deze mappingsoefening gesprekken gevoerd met de verschillende provincies, zodat de resultaten verder kunnen worden verfijnd met regionale kennis, kaarten en visies. Als blijkt dat er ergens potenties kunnen worden gevonden voor de aanduiding van een of meer versnellingszones voor een bepaalde hernieuwbare energiebron, dan kan hier, in overleg met de lokale besturen, verder werk van worden gemaakt. Wat het principe van de bestemmingsneutraliteit betreft, kan ik meedelen dat er hierover momenteel een plan-MER loopt. Voor de verdere uitwerking van de regulering hierrond, al dan niet met opname in RED III, is het dan ook raadzaam om de concrete resultaten van deze studie af te wachten. Wat de vrijstelling van project-MER plicht betreft, is het dan weer belangrijk om op te merken dat RED III voorziet dat die vrijstelling enkel van toepassing zal zijn op een plek die als versnellingszone is aangeduid. Hiermee wordt voldoende rechtszekerheid geboden, want de aanduiding als versnellingszone vereist de opmaak van een gedetailleerd plan-MER met daarin een uitgebreide studie over de effecten van de gekozen hernieuwbare energiebron. Bovendien zal er na de opmaak van dat plan-MER bij de aanduiding van de versnellingszone, ook op projectniveau nog een screening gebeuren van het project. Als uit deze screening blijkt dat er toch nog onvoorziene effecten waarschijnlijk zijn, dan moeten die alsnog op projectniveau worden bestudeerd in een project-MER. Dit principe voert inderdaad het vermoeden in dat projecten op het gebied van hernieuwbare energie van hoger belang zijn voor de toepassing van de relevante milieuwetgeving. Maar zoals u zelf ook aangaf, is dit principe niet absoluut en geldt het dan ook niet in de situaties waarbij er duidelijke aanwijzingen zijn dat die projecten aanzienlijke negatieve milieueffecten hebben die men niet kan mitigeren of compenseren. De toepassing van dit principe zal gevolgen hebben voor hoe we bepaalde belangen gaan afwegen bij de vergunningverlening van deze projecten. Dit zal met name het geval zijn bij beoordelingen en maatregelen in het kader van de Habitatrichtlijn, de Vogelrichtlijn en de Kaderrichtlijn Water. Het is natuurlijk niet de bedoeling dat dit leidt tot bijvoorbeeld de achteruitgang van een beschermd gebied, of tot een verminderde waterkwaliteit. Maar het is tegelijk natuurlijk ook wel duidelijk dat met deze nieuwe status van hoger belang rekening zal moeten worden gehouden bij de beoordeling van die projecten. Voor hernieuwbare energie is het enkel mogelijk om de vergunningen voor windturbines te monitoren. Voor de andere types hernieuwbare energieprojecten voorziet het omgevingsloket geen gestructureerde informatie waarop gemonitord kan worden. De informatie over omgevingsvergunningen voor windturbines kunt u terugvinden op de website van het departement Omgeving. Andere cijfers, zoals het aantal aanvragen voor windturbines, kunnen we u wel rechtstreeks schriftelijk bezorgen, zonder dat u daarvoor een vraag stelt.",dinsdag 18 februari 2025,1871117.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871117
over langdurige vergunningsprocedures voor hernieuwbare energieprojecten en de mogelijke versnelling door de omzetting van de RED III-richtlijn,,,,speech,,Lydia Peeters (Open Vld),"Dank u wel, minister. Wat betreft de cijfers: we kijken daarnaar uit. We weten wel dat er recent nog, onder andere door de windenergiesector zelf, al gecommuniceerd is dat er in 2024 maar twaalf nieuwe windturbines gebouwd werden. Dat is goed voor 45 megawatt. We weten ook dat de ambitie om in te zetten op hernieuwbare energie in Vlaanderen sowieso heel wat hoger ligt, zeker ook onshore. U verwijst ook naar zonnepanelen. Vorige week hadden we hier een grondige gedachtewisseling rond de nieuwe Natuurherstelwet. Daaruit bleek dat, hoewel alles wat met hernieuwbare energie te maken heeft van belang is voor biodiversiteitsdoelstellingen, dat in de toekomst alleen maar moeilijker en complexer zal worden. We weten dat op dit ogenblik dat plan-MER lopende is rond die bestemmingsneutraliteit hernieuwbare energie. U verwijst ook naar het ontwerp van decreet. Mijn vraag daarrond is of dat geënt is op het ontwerp van decreet. Dat was destijds uw voorganger, ik denk dat het nog Koen Van den Heuvel was, die toen Joke Schauvliege heeft opgevolgd. Kunnen we ervan uitgaan dat het een soortgelijk verhaal van bestemmingsneutraliteit is? Zo ja, tegen wanneer kan dat ontwerp van decreet er dan komen? Hoe acht men toch de mogelijkheid om de hoeveelheid hernieuwbare energie, en dan vooral windenergie, een boost te geven? Willen we de doelstellingen van het Vlaams Energie- en Klimaatplan halen? Willen we er tout court voor zorgen dat er meer windenergie is, en dus meer onafhankelijkheid van de fossiele brandstoffen? Want ik denk dat het absoluut een must is dat we daarop volop blijven inzetten.",dinsdag 18 februari 2025,1871117.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871117
over langdurige vergunningsprocedures voor hernieuwbare energieprojecten en de mogelijke versnelling door de omzetting van de RED III-richtlijn,,,,speech,,Minister Jo Brouns,"U vraagt of het huidige ontwerp van decreet is geënt op het decreet dat door Koen Van den Heuvel werd ingediend. Alle goede zaken van Koen nemen we natuurlijk maximaal mee. Ik beschik momenteel niet over de details daarover. Het principe van bestemmingsneutraliteit wordt daarin wel onderzocht. Dat zal verder uitvoering moeten krijgen. De plan-MER waarnaar werd verwezen in het kader van de bestemmingsneutraliteit is in opmaak. Als ik het goed begrijp, is men daar vorige legislatuur mee gestart. De administratie zorgt voor de omzetting en zal gebruikmaken van alle kennis. Daarbij worden de inzichten die destijds ontwikkeld zijn, meegenomen.",dinsdag 18 februari 2025,1871117.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871117
over langdurige vergunningsprocedures voor hernieuwbare energieprojecten en de mogelijke versnelling door de omzetting van de RED III-richtlijn,,,,speech,,Lydia Peeters (Open Vld),"Ik denk toch dat we hier een versnelling hoger moeten schakelen als we opnieuw de ambitieuze doelstellingen voor hernieuwbare energie willen halen. Ik verwijs opnieuw naar de Natuurherstelwet. We hadden het onder andere over zonnepaneelparken die nagenoeg niet meer mogelijk zullen worden. We zullen dus volop moeten kijken naar windenergie. Dan is het offshore of onshore. Maar we horen al dat het offshore niet in 2030 zal worden gehaald. We zitten ook met het hele Ventilusproject. Het lijkt mij dan ook belangrijk om te bekijken hoe men er onshore voor kan zorgen dat de projecten een versnelling hoger kunnen worden geschakeld. Vorige week nog had ik daarover een gesprek met een groep. Vandaag rekent men bijna tien jaar om een windturbineproject te realiseren. Dat is natuurlijk niet vanaf de ontvankelijkheidsverklaring, maar ook het hele voorproject. Daar gaat dus heel wat tijd overheen. Als we dan zien dat Europa de ambitieuze doelstelling heeft om binnen twaalf maanden te zorgen voor een vergunning van een project, dan hebben we nog een weg af te leggen. We moeten zeker de nodige stappen zetten om dat ook effectief te doen.",dinsdag 18 februari 2025,1871117.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871117
over de atlas van de woonreservegebieden,,,,speech,,Lydia Peeters (Open Vld),Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Lydia Peeters (Open Vld),Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Mieke Schauvliege (Groen),Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Sanne Van Looy (N-VA),Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Leo Pieters (Vlaams Belang),Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de atlas van de woonreservegebieden,,,,speech,,Lydia Peeters (Open Vld),Tekstfragment nog niet beschikbaar.,dinsdag 25 februari 2025,1875058.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875058
over de nieuwe praktische wegwijzer Stikstofdepositie,,,,speech,,Andy Pieters (N-VA),"Minister, in het kader van de passende beoordeling werd de praktische wegwijzer Stikstofdepositie op 9 januari onderworpen aan een update. De wegwijzer moet begrepen worden als de meest actuele leidraad om de significantie van een effect op de speciale beschermingszones (SBZ’s) te beoordelen. Ook gezien het feit dat het al over zeer technische materie gaat, is die handleiding zeer opportuun, zeker als het gaat over de SBZ-H-gebieden (speciale beschermingszone – Habitatrichtlijngebied). Terwijl het regeerakkoord natuurlijk een vereenvoudiging van de passende beoordeling beoogt, kan worden vastgesteld dat de praktische wegwijzer vooral aanvullingen kreeg. Minister, op welke manieren zorgt deze praktische wegwijzer voor een vereenvoudiging ten aanzien van de vorige, buiten de introductie van een stroomschema? De praktische wegwijzer gaat in op effecten op habitats binnen een SBZ-H die gevoelig zijn voor de depositie van stikstof. Zijn er ook wegwijzers gepland voor de andere habitats? Welke stappen hebt u doorlopen of op stapel gezet om de passende beoordeling in haar globaliteit als instrument te vereenvoudigen, en welke tijds- en middelenwinst denkt u daarmee voor aanvragers te realiseren?",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Minister Jo Brouns,"Er wordt in de praktische wegwijzers, naast een verduidelijking, bijvoorbeeld wanneer welk beoordelingskader van toepassing is, ook in extra handvatten voorzien voor het doorlopen van de impactscoretool. Er zijn eveneens voorbeelden toegevoegd om bepaalde principes te duiden, bijvoorbeeld een leidraad scheepvaart en een leidraad inzake andere emissiebronnen. Daarnaast is ook de opbouw van de wegwijzer gewijzigd, om op die manier de info meer gericht en naargelang het type project te kunnen aanreiken. De extra informatie die is toegevoegd, is grotendeels gebaseerd op vragen of onduidelijkheden die werden gemeld aan onze administratie. In de passende beoordeling dient te worden nagegaan of de vergunningsplichtige activiteit, plan of programma de realisatie van de instandhoudingsdoelstellingen (IHD’s) in een speciale beschermingszone al dan niet hypothekeert. Een praktische wegwijzer biedt dus een actuele leidraad voor het beoordelen van een effect daarop voor een bepaalde effectgroep in het Habitatrichtlijngebied. De praktische wegwijzer voor de effectgroep stikstofdepositie is een vertaling naar de praktijk van de bepalingen in het Stikstofdecreet. Dat decreet is gericht op de habitats waarvoor instandhoudingsdoelstellingen zijn vastgesteld in de S-IHD-besluiten (specifieke instandhoudingsdoelstelling) voor elke SBZ aangewezen met toepassing van de Habitatrichtlijn. Het zijn dus de tot doel gestelde habitats die zich situeren binnen de desbetreffende SBZ-H, die binnen de passende beoordeling in rekening moeten worden gebracht. Naast de praktische wegwijzers, die vooral proberen wegwijs te maken in de verschillende procedures, wil de Vlaamse Regering ook de kaders verder vereenvoudigen. In uitvoering van het Vlaamse regeerakkoord richtte ik reeds, samen met de minister-president, een gemengde commissie van experten, academici en administraties op die concrete voorstellen voor een versnelling en vereenvoudiging van het aanvragen, verkrijgen en behouden van omgevingsvergunningen moet uitwerken. Er werd ook heel specifiek verwezen naar bijvoorbeeld de milieueffectrapportage (MER) en de passende beoordeling als een opdracht voor die commissie. Onlangs besloot de Vlaamse Regering ook om een traject op te starten naar verdere administratieve en regelgevende vereenvoudiging, alsook om een actieplan op te stellen om de competitiviteit en de productiviteit van de Vlaamse economie te verhogen. De minister-president zal ook die trajecten intensief begeleiden. Hij vroeg mij ook om wat mijn beleidsdomein betreft met voorstellen voor bijkomende vereenvoudigingen te komen, dus ook op het vlak van de passende beoordeling. Onder meer het Vrijstellingsbesluit kan ook hier mogelijkheden bieden. Daarover hebben we het zojuist ook al uitgebreid gehad.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Andy Pieters (N-VA),"Dank u wel, minister. Ik denk dat het goed is dat de wegwijzer op zich gebaseerd is op alle input die sinds de vorige wegwijzer is binnengekomen bij de administratie. Ik denk dat de vergunningverleners op het terrein, maar ook de studiebureaus die proberen de impact in kaart te brengen, inderdaad heel veel kennis in huis hebben sinds het Stikstofdecreet. U meldt ook dat ook de vereenvoudiging van de passende beoordeling op zich een opdracht is die binnen de gemengde commissie bekeken zal worden. Dat was nieuws voor ons, maar op zich is het goed, denk ik, dat men daar experten naar laat kijken. De praktische wegwijzer is nu bijna twee maanden online en meegedeeld aan de diverse belanghebbenden. Hebt u al weet van de eerste reactie op die nieuwe wegwijzer? Is er eventueel ook een toelichting of roadshow of zo gepland voor de belanghebbenden om bijkomende duiding te geven bij wat er al dan niet veranderd, verduidelijkt of gepreciseerd is in die wegwijzer?",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Bart Dochy (cd&v),"Minister, het woord ‘wegwijzer’ zegt het zelf: die moet de weg wijzen. Maar de reflectie die ik uit het veld hoor, is dat die wegwijzer eigenlijk de weg naar de doolhof wijst. Die wegwijzer zou dus eigenlijk veel duidelijker, helderder en robuuster moeten zijn en meer rechtszekerheid moeten geven, want heel wat studiebureaus met specialisten die jaren ervaring inzake de milieureglementering hebben, verdwalen in die wegwijzer. Zo wordt dat aangevoeld.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Minister Jo Brouns,"Collega’s, ik denk dat we het over één ding eens zijn, namelijk dat het over complexe regelgeving gaat. De Vlaamse wegwijzers moeten inderdaad wel de weg wijzen, het liefst in de juiste richting. Ze moeten duidelijk zijn en duiding geven. Collega Pieters, die tussentijdse duidingen zijn er, die questions and answers (Q&A) zijn er, maar dat verdient inderdaad voortdurend aandacht. Men moet nauwlettend volgen of het beoogde doel ook bereikt wordt. Ik heb verwezen naar de gemengde commissie. In het regeerakkoord staat heel duidelijk opgesomd wat wij van hen verwachten. We kunnen bijkomend vragen of ze zich kunnen buigen over de vereenvoudiging. We kunnen dat doen in het kader van de administratieve vereenvoudiging in het project Regelrecht. We hebben ook het wetenschappelijk team dat zich buigt over het debat rond emissie versus depositie. Er zijn dus wel wat plaatsen waar we aan de betrokken experts vragen om zich te buigen over die passende beoordeling, die zonder meer een heel belangrijk instrument blijft bij de Vlaamse vergunningverlening. Gelet op de densiteit in ons Vlaanderen zal dat steeds een belangrijker instrument zijn. Dan is het voor mij ook belangrijk dat dat goed hanteerbaar en bruikbaar is en heel doelgericht ingezet kan worden in functie van een robuuste vergunningverlening.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de nieuwe praktische wegwijzer Stikstofdepositie,,,,speech,,Andy Pieters (N-VA),"Minister, het is duidelijk dat het stikstofdossier bijzonder complex blijft, maar anderzijds zitten we natuurlijk wel in een situatie die toch iets gunstiger is dan die van onze noorderburen, dus in die zin moeten we alles relativeren. Natuurlijk is het wel zo dat die praktische wegwijzer geen extra drempels mag creëren. De heer Dochy zegt dat men kan verdwalen in die wegwijzer. Dat is natuurlijk niet de bedoeling, dus het is belangrijk dat we blijven zoeken naar een verdere verstaanbare uitleg voor diegenen die daar dagelijks mee bezig moeten zijn, natuurlijk zonder dat we de milieudoelen en het behalen van die doelen in het gedrang brengen. Het is goed dat u die extra opdracht hebt gegeven aan de gemengde commissie.",dinsdag 25 februari 2025,1874410.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874410
over de afwijking van de pesticidenorm in drinkwater door De Watergroep,,,,speech,,Mieke Schauvliege (Groen),"Minister, op 20 december 2024 ondertekende u een ministerieel besluit dat De Watergroep de mogelijkheid geeft om af te wijken van de kwaliteitseisen voor pesticiden in drinkwater. U laat hiermee toe dat water dat bedoeld is om op te drinken hogere concentraties pesticiden bevat dan de norm die geldt voor andere drinkwaterbedrijven. Uit het besluit leid ik af dat de vaststelling van de verhoogde pesticideconcentraties al heel wat kosten met zich meegebracht heeft, en dan nog los van bijkomende zuiveringskosten. Onderdeel van het ministerieel besluit is artikel 4 dat stelt dat De Watergroep uiterlijk een maand na datum van dit besluit een volledig actieplan moet opstellen. Drie maanden na datum van dit besluit moet De Watergroep een analyse neerleggen met daarin de preventieve en mitigerende maatregelen die moeten worden genomen in de onttrekkingsgebieden voor de onttrekkingspunten. De milieuorganisaties trekken naar de Raad van State tegen dat afwijkingsbesluit. Intussen hebt u, met een glaasje water uit dat drinkwatergebied, in De Krant van West-Vlaanderen aangekondigd dat landbouwers mee zullen worden ingeschakeld in de zoektocht naar de oorzaak. Minister, wat is het verschil tussen het volledige actieplan en de analyse met daarin de preventieve en mitigerende maatregelen die kunnen worden genomen in de onttrekkingsgebieden, dat De Watergroep moet neerleggen in het kader van de verleende afwijking van de pesticidenorm? Kunt u het volledige actieplan dat De Watergroep heeft opgemaakt, toelichten en overmaken aan de commissieleden? Kunt u aangeven op welke termijn De Watergroep preventieve en mitigerende maatregelen zal uitrollen in de onttrekkingsgebieden voor de onttrekkingspunten? Kunt u aangeven wie opdraait voor de factuur van de vastgestelde verhoogde pesticideconcentratie? Kunt u daar een overzicht van geven? Kunt u toelichten hoe u landbouwers zult inschakelen in de zoektocht naar de oorzaak van de verontreiniging, zoals u aankondigde in De Krant van West-Vlaanderen?",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de afwijking van de pesticidenorm in drinkwater door De Watergroep,,,,speech,,Minister Jo Brouns,"Het actieplan is het plan van aanpak dat de drinkwatermaatschappij moet toevoegen bij een aanvraag tot afwijking van de norm. Dat werd zo voorzien in het Drinkwaterbesluit. Daarin beschrijft de drinkwatermaatschappij het monitoringprogramma, het onderzoek naar kennisleemtes, oorzaken en mogelijke oplossingen, de communicatie en de rapportering. In de beslissing over de afwijking voor 1,2,4-triazool heb ik aan De Watergroep opgelegd om binnen de maand een geactualiseerd en volledig actieplan over te maken en dat ook actueel te houden. De Watergroep heeft dit actieplan tijdig ingediend. Dat plan is gedeeld met de leden van de Vlaamse Regering en kan uiteraard ook met jullie worden gedeeld; dat spreekt voor zich. Het tweede punt waarnaar u verwijst, is de analyse die De Watergroep moet maken binnen een termijn van drie maanden, met daarin voorstellen tot de preventieve en de mitigerende maatregelen die genomen kunnen worden in de relevante onttrekkingsgebieden voor de respectievelijke onttrekkingspunten. Ook dit werd door mij als bijkomende voorwaarde opgelegd in die afwijkingsbeslissing. Dat kunnen bronmaatregelen zijn of maatregelen die door De Watergroep zelf worden genomen. Om de uitrol van bronmaatregelen mogelijk te maken, is echter een bijkomend een regelgevend initiatief nodig. Er is een regelgevende basis nodig die er vandaag niet is. Ik heb dat voorbereid en leg dat voor aan de Vlaamse Regering voor principiële goedkeuring. Sowieso worden de nieuwe maatregelen die eind vorig jaar geactiveerd werden, zowel uit het Nationaal Actie Plan d'Action National (NAPAN) als uit het Mestdecreet, van kracht. Ik kom tot uw volgende vragen. Momenteel kennen we noch de bron van de vervuiling, noch de moederstof van het metaboliet. Het is belangrijk dat we die kennen. Ik kan dan ook niet vooruitlopen op de concrete oorzaak, laat staan op de mitigerende kosten. In elk geval is er in de Vlaamse Regering consensus over het principe dat maatregelen altijd geflankeerd moeten worden. We zetten op dit moment volop in op gerichte monitoring en studie. Dat gebeurt door De Watergroep. Ik bekijk ook in welke mate we De Watergroep kunnen ondersteunen, want het onderzoek is cruciaal voor een goed en doordacht beleid met de juiste maatregelen. We moeten ook maximaal inzetten op samenwerking en versnelling. Ik ben blij dat de landbouwsector mee die handschoen wil opnemen, onder meer via fijnmazige inzage in het pesticidegebruik in de regio, de communicatie en sensibilisering. We moeten de bron vinden en de boeren kunnen ons daarbij helpen. Het is belangrijk dat je weet op welk moment op welk perceel welk gewasbeschermingsmiddel is gebruikt om de match te kunnen maken met de waterstalen. Het is belangrijk om te weten van welke moederstof de metaboliet komt. Ik kijk ook uit naar die uitgestoken hand van de verwerkende bedrijven om mee die verantwoordelijkheid te nemen. De Watergroep voorziet reeds in een actief omgevingsbeheer met de lokale overheden, de landbouworganisaties, de fytosector, de verwerkende industrie, de farmaceutische sector en via de lopende omgevingsbeheerinitiatieven, zoals het project Water-Land-Schap, de meersporenaanpak, het strategisch project IJzer- en Handzamevallei en het waterkwaliteitsactieplan. In de meersporenaanpak participeren zowel de Vlaamse Milieumaatschappij (VMM) als het Agentschap Landbouw- en Zeevisserij, het Algemeen Boerensyndicaat (ABS), Boerenbond en Inagro. Zoals u ook aangeeft, worden de landbouwers dus mee ingeschakeld om de oorzaak van die verontreiniging in kaart te brengen.",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de afwijking van de pesticidenorm in drinkwater door De Watergroep,,,,speech,,Mieke Schauvliege (Groen),"Minister, de oorzaak van die verontreiniging is redelijk duidelijk, namelijk 1,2,4-triazool. In die zin is het dus een beetje vreemd dat daar nu nog megagroot onderzoek naar moet gebeuren. Het zou evidenter en vlotter zijn, mocht u het gebruik van dat product onmiddellijk verbieden, maar soit. U hebt naar aanleiding van het pesticidenplan dat u op tafel hebt gelegd, ook aangekondigd dat er een drinkwaterplan komt. Wat is de stand van zaken wat dat betreft? Het lijkt me immers zeer belangrijk dat er bijkomende acties komen om het drinkwater te beschermen.",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de afwijking van de pesticidenorm in drinkwater door De Watergroep,,,,speech,,Maxim Veys (Vooruit),"Collega Schauvliege, dank u voor uw vraag. Ik ben zelf ook betrokken partij, als schepen van Gezondheid en Waterkwaliteit in Kortrijk, dat dicht bij het waterproductiecentrum De Gavers ligt. Minister, ik heb nog enkele bijkomende vragen voor u. Wat is de stand van zaken met betrekking tot de huidige metingen? De jongste die ik zelf had opgevraagd, waren positief. Met andere woorden: dat metaboliet was niet meer terug te vinden, althans niet in het waterproductiecentrum De Gavers in de Westhoek, voor alle duidelijkheid. Volgt u die op? Wat is de evolutie inzake die vaststellingen tot op vandaag? Wat voortbordurend op wat ik u vorige week in de plenaire vergadering heb gevraagd, Belgapom, de sectorvereniging van de aardappelverwerkende industrie, heeft het aanbod gedaan om een sectorfonds op te richten. U hebt er zelf kort naar verwezen. U zegt dat u hun uitgestoken hand aanneemt. Vorige week zei u dat zij mee rond de tafel zitten. Hoe vordert dat? Kunt u daar nog wat toelichting bij geven? Mogen we binnenkort dat sectorfonds verwachten? Men gaat nu op zoek naar de oorzaak, zoals bij Cluedo. Zullen we daar over exact drie maanden al volledige resultaten van kunnen verwachten? Ik kan mij inbeelden dat dat wel redelijk wat onderzoek vergt. Kunt u daar nog wat inzicht in geven?",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de afwijking van de pesticidenorm in drinkwater door De Watergroep,,,,speech,,Hans Vanhoof (N-VA),"Ik had eigenlijk een aantal gelijkaardige vragen als die van collega Veys, naar de status van de meest recente metingen en het Cluedospel waarnaar de collega verwees. In die context had ik ook graag geweten of er in het meetnet zoals dat is uitgezet effectief een opschaling is gebeurd, zowel qua aantal meetpunten als qua frequentie en de aard van de onderliggende analyses. Misschien staat dat in het actieplan van De Watergroep, dat we uiteraard zeer graag zullen ontvangen.",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de afwijking van de pesticidenorm in drinkwater door De Watergroep,,,,speech,,Minister Jo Brouns,"Wat de bron betreft, het metaboliet is inderdaad bekend, maar dat is potentieel afkomstig van 25 moederstoffen. Daarom is het belangrijk dat we weten welke landbouwer op welk moment welke moederstof gebruikt. Per teeltfiche moet elke landbouwer vandaag aangeven hoeveel, waar en welk product hij gebruikt. Als je een waterstaal neemt, dan kun je dat verband gaan leggen als men die data deelt. Dat is heel belangrijk, en dat gaan we nu doen. Dat is een nieuw, bijkomend gegeven, want dit gaat over het delen van die data, naast de zuivere registratie. Er zijn meer dan veertig meetpunten opgestart in januari, waar intensief wordt gemonitord en gemeten, maar het is nu nog te vroeg om daar al conclusies aan te verbinden. Het is inderdaad zo gepland dat er dit jaar werk wordt gemaakt van het strategisch drinkwaterplan. Dat was ook een deel van het NAPAN. Daar wordt dus volop aan gewerkt. Naar aanleiding van de afwijking, naar aanleiding van de vaststelling na één maand zal dit binnen de drie maanden worden bezorgd. Dat is dus voor heel binnenkort. Dat is dus een voortdurend proces. Heel belangrijk is inderdaad dat de landbouwsector en de regio, ook met de provincies samen, de volle verantwoordelijkheid nemen om daar samen op zoek te gaan naar de bron. We focussen heel sterk op die pesticiden, op gewasbeschermingsmiddelen. Er zou inderdaad een oorzakelijk verband kunnen zijn, maar het kan ook uit andere producten komen die in de landbouw in toepassing zijn. Als het bijvoorbeeld gaat over nitrificatieremmers: daarvan wordt ook nagegaan of de triazool daarvan mogelijk een resultaat in het water kan zijn. We gaan dat zo ruim mogelijk bekijken, om die bron te vinden. Ik vind het belangrijk om dat te benadrukken. Je neemt die afwijking, maar je kunt niet achteroverleunen en wel zien wat er gaat gebeuren. Neen, je moet meteen maatregelen nemen ter bescherming van die bron, om inderdaad te vermijden dat het zich in de toekomst zal herhalen. Het is Belgapom zelf dat in de media gecommuniceerd heeft dat ze er al een tijdje mee bezig zijn, dat ze hun producentenverantwoordelijkheid – in dezen niet als het gaat over gewasbescherming, maar hun verantwoordelijkheid als sector – willen nemen om inderdaad een duit in het zakje te doen. We gaan met hen verder op die ingeslagen weg. Het is belangrijk om te benadrukken dat alle betrokkenen in het veld, hier letterlijk en figuurlijk, elkaars uitgestoken hand ook aannemen: de landbouwsector, de VMM, De Watergroep, ook de provincie, die daarin een rol kan en wil spelen. Er zijn de verschillende andere maatregelen waarnaar we in het verleden ook al verwezen hebben, en waarin ik ook echt wel geloof: het vullen en spoelen van dergelijke apparatuur, die gebruikt wordt voor het aanbrengen van gewasbeschermingsmiddelen, en dat faciliteren op individuele en collectieve basis – uiteraard niet alleen daar, maar overal waar gewasbeschermingsmiddelen van toepassing zijn –, dat zijn ook afdoende maatregelen. Collega's, met al die inspanningen hopen wij inderdaad dat zo snel mogelijk te kunnen vinden. ‘Dat’ is in dit geval dus de bron, om het probleem daar op te lossen.",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de afwijking van de pesticidenorm in drinkwater door De Watergroep,,,,speech,,Mieke Schauvliege (Groen),"Minister, het feit dat er in ons drinkwater te veel pesticideresiduen zitten, dat er te veel trifluorazijnzuur (TFA) en mogelijk andere stoffen in zitten, is zeer zorgwekkend. Veilig en gezond drinkwater is essentieel voor eigenlijk zowat alles: onze gezondheid, de gezondheid van de dieren, het voedsel dat gekweekt wordt. Minister, ik kan er dus alleen maar op aandringen om zo snel mogelijk met een plan te komen dat onze drinkwaterbronnen veiligstelt, en ervoor te zorgen dat wij ook in de toekomst voldoende zuiver drinkwater produceren. Ik dring vooral ook aan op een aanscherping van uw pesticidenplan. U kunt nu naar de bron van die ene 1,2,4-triazolen zoeken, maar we weten allemaal dat – zeker in plekken waar intensieve landbouw is en pesticiden gebruikt worden – de kans op besmetting van onze drinkwaterbronnen groot is. De enige echte oplossing is dus zo weinig mogelijk pesticiden gebruiken, en waar het kan, geen te gebruiken. Een aanscherping van uw pesticidenplan is dus eigenlijk wat dringend nodig is om onze drinkwaterbronnen te beschermen.",dinsdag 18 februari 2025,1870651.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870651
over de vernieuwing van de toegankelijkheidsverordening,,,,speech,,Maurits Vande Reyde (Open Vld),"Minister, mijn vraag gaat over toegankelijkheid. Meer bepaald is mijn vraag hoe het momenteel zit met de update, de vernieuwing en misschien zelfs vervanging van de toegankelijkheidsverordening. Ik situeer dit heel even, want er is eigenlijk een vrij lange voorgeschiedenis. Ergens in 2019 bracht ik naar buiten dat de toegankelijkheid van openbare gebouwen ondermaats was. Dat ging dan niet over openbare gebouwen die al lang bestaan, want daar is dat door de historische context ergens logisch, maar over nieuwe gebouwen. Sporthallen, rusthuizen, zelfs gemeentecentra, die nieuw gebouwd waren: geen van de onderzochte gebouwen bleek volledig toegankelijk te zijn volgens de regels die Vlaanderen voorschrijft in de toegankelijkheidsverordening. We hebben daar heel veel discussies over gehad in de commissie. We waren het er eigenlijk allemaal over eens dat dat een groot probleem was. Toen was de vraag wat we daaraan zouden doen. Het parlement heeft toen – onder mijn aanvuren, maar ook collega’s van de N-VA en van cd&v hebben daaraan meegewerkt – een resolutie goedgekeurd waarin werd gezegd dat we misschien naar een nieuw systeem zouden moeten gaan waarbij echt in de realiteit moet worden getoond dat een gebouw toegankelijk is. Niet alleen op het plan zou dat zo mogen zijn: ook bij de uitvoering mag het niet spaak lopen. In de resolutie werd voorgesteld dat men misschien werk zou kunnen maken van, kort samengevat, een soort certiciferingssysteem, naar analogie met bijvoorbeeld de energieprestatiecertificaten, waarin men mensen zou machtigen om die toegankelijkheid te onderzoeken. Daar was iedereen het over eens. Ergens in 2023 was er dan ook een conceptnota van de Vlaamse Regering, van toenmalig minister Demir en toenmalig minister van Gelijke Kansen Somers. Ze stelden naar het parlement te hebben geluisterd en kondigden aan dit te zullen doen, fantastisch. Daar was ook een persmededeling en een conferentie over. Ik heb daar destijds dan nog enkele opvolgvragen over gesteld. Toen kreeg ik van uw voorganger te horen dat dat voor de zomer van 2024 rond zou zijn. Nu is er een nieuwe legislatuur en zijn we een tijdje verder. U hebt hier een aantal dingen over gezegd in uw beleidsnota. Ik heb dat gehoord, maar het is me nog niet altijd duidelijk hoe het nu eigenlijk zit met die update van de toegankelijkheidsverordening. Zal dat certificeringssysteem er nog komen? Zal er misschien iets anders komen? Zijn er misschien andere inzichten? Wat is de status van de conceptnota bij de uitwerking? De centrale vraag is natuurlijk: wanneer zullen we iets hebben dat echt kan verzekeren op het terrein dat iedereen – dus echt iedereen, mensen met en zonder een beperking, mensen met een rollator, mensen met een kinderwagen, want toegankelijkheid is nuttig voor iedereen – openbare gebouwen kan gebruiken, dat dat in orde is, dat we niet moeten zeggen dat het weer een werk van over twintig jaar zal zijn, maar dat gebouwen die nu geplaatst of gerenoveerd worden voor iedereen toegankelijk zijn. Wat gaat u doen om dat te verzekeren?",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Minister Jo Brouns,"Dank u wel, collega. De conceptnota was als een mededeling bij de Vlaamse Regering geagendeerd in februari 2023. De aanpassing van de toegankelijkheidsverordening zelf is daarna inderdaad niet meer geagendeerd. Er zijn ontwerpteksten in opmaak, die binnen de Vlaamse overheid met de betrokken departementen verder worden afgestemd. Het is mijn bedoeling om hier voortgang mee te maken. Momenteel is het nog niet mogelijk om een exacte timing hier al met u te delen. De conceptnota ging uit van het principe van de verplichte opmaak van een toegankelijkheidsverslag voor elk project voor een publiek gebouw, een verslag dat alleen kan worden opgemaakt door de geaccrediteerde toegankelijkheidsverslaggever. Voorts werden voor de erkenning als toegankelijkheidsverslaggever een aantal voorwaarden inzake opleiding naar voren geschoven. Het regeerakkoord stelt het verminderen van administratieve last in het vooruitzicht. Ik wil het voorstel ook graag daarop screenen, ook in overleg met collega Gennez. Dit is dus ‘work in progress’.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Maurits Vande Reyde (Open Vld),"Dat is een kort en bondig antwoord, maar dat gaat wel naar de essentie. Weet u, ik heb een zus met een beperking. We hebben allemaal in onze kennissenkring mensen die een beperking hebben. Voor hen betekent die toegankelijkheid echt dagelijkse vrijheid. Dat is de vrijheid om te kunnen gaan naar waar ze willen gaan. Ze worden daarvoor in heel veel facetten van hun dagelijks leven beperkt. Het minimum dat we als overheid kunnen doen, is ervoor zorgen dat openbare plekken, in dit geval gebouwen, gemaakt zijn volgens de regels die wij zelf hebben opgesteld. Daar is geen discussie over. Dat gaat echt over de vrijheid van heel veel mensen. Als ik dan hoor dat er een systeem voor goedgekeurd is, bijna twee jaar geleden, en dat we momenteel opnieuw in de fase zitten van het onderzoek, het screenen op administratieve lasten en verdere besprekingen en zo, dan vraag ik me af wanneer er een resultaat zal komen. Wanneer kunnen we weten dat die vrijheid voor die vele mensen voor wie die toegankelijkheid echt wel belangrijk is, in Vlaanderen echt in orde zal zijn? Minister, ik verwijs vaak naar Noorwegen, maar je kunt ook de Verenigde Staten aanhalen en Frankrijk is ook een voorloper. Die landen zijn daar twintig jaar geleden mee begonnen. Die zijn nu bezig met de toegankelijkheid van wandelpaden en dat soort zaken. Die hebben al die fases al doorlopen. We lopen in Vlaanderen enorm achterop. Ik zou u toch willen vragen of u tenminste kunt zeggen wanneer u met dit nieuwe systeem zult landen. Wat zij nog de knelpunten? Wie is er misschien tegen? Is daar nog discussie over in de regering? Want blijven zitten in de fase van onderzoek, discussies en verdere plannen, dat zal niemand vooruithelpen. Het parlement heeft de resolutie goedgekeurd. De vorige regering heeft dat goedgekeurd. Het zou nu maar raar zijn mocht dat opnieuw stof geven tot debat. Ik kan me ook niet inbeelden dat er een partij is die nu in de meerderheid zit, die daar vorige legislatuur problemen mee had. Daarom mijn vraag: wanneer zal er iets van komen? Is er iemand tegen? Wat zijn de obstakels? Ik had graag wat meer duiding.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Sanne Van Looy (N-VA),"Dank aan de vraagsteller. Het is een belangrijk thema. Ik denk dat er ook heel wat draagvlak voor is. Ik denk dat niemand het niet met u eens is dat het beter moet met de toegankelijkheid in Vlaanderen. Het regeerakkoord is daar mijns inziens ook heel duidelijk over. We gaan de regelgeving optimaliseren en er zal ook worden ingezet op handhaving, zo staat in het regeerakkoord. Ik denk dat we vooral op dat eerste moeten inzetten, want op het moment dat je vaststelt dat er een stedenbouwkundig misdrijf is en de regels van de toegankelijkheid niet zijn nageleefd, dan is het heel moeilijk om nog iets toegankelijk te maken. Ik denk dat dat ook de reden was waarom destijds is gekozen voor de piste om richting geaccrediteerde verslaggevers te gaan, omdat je dan in de ontwerpfase kunt gaan nakijken of het ontwerp voldoet aan de regels van de toegankelijkheid. De cijfers liegen daar inderdaad niet over, collega. U verwijst naar een onderzoek van 2019 over het niet-naleven van de regels binnen de vergunde gebouwen. Ik denk niet dat dat te maken heeft met een gebrek aan wil, maar er zijn volgens mij een aantal elementen die daartoe bijdragen. Het is allemaal heel complex geworden. De regelgeving is ook heel complex geworden. Naast enerzijds optimaliseren en ervoor zorgen dat in het ontwerpstadium wordt nagekeken of er is voldaan aan de toegankelijkheidsregelgeving, is het anderzijds ook heel belangrijk om die regels zelf onder de loep te nemen en het toepassingsgebied zeer duidelijk te maken en te gaan vereenvoudigen. Ik heb liever vijf regels die worden nageleefd dan honderd regels waarvan er geen enkele wordt nageleefd. Dat is vandaag het probleem met de toegankelijkheidsregelgeving. Het moet natuurlijk ook realistisch zijn. In het regeerakkoord staat heel duidelijk dat het moet gaan over nieuwe gebouwen, dus niet over historische pandjes in een historisch centrum, waar het vandaag heel moeilijk is om daaraan te voldoen. Het moeten ook publieke gebouwen zijn, dus geen private woningen. Ik denk dat er ook nog heel veel ‘windows of opportunity’ zitten in de kleinere ruimtes, want er zijn ook heel veel stukjes die niet onder het toepassingsgebied van vergunningen vallen. Het vrijstellingsbesluit laat toe om tot 100 vierkante meter vrijgestelde functiewijzigingen te doen. Er zit volgens mij nog wel winst in om daar eens naar te kijken, want het is zoals u zegt: het gaat over het dagelijks leven dat moeilijk wordt gemaakt als iets niet toegankelijk is. Het zijn ook in de kleinere dingen waar men vandaag op die obstakels stoot. Als we gaan kijken naar het ontwerpstadium en eventueel daar een ingreep doen, dan moet dat wel in goed overleg met de sector gebeuren, want er komt alleen maar iets bij en dat moet natuurlijk draagbaar zijn voor de sector. Minister, op welke manier zult u nieuwe initiatieven en nieuwe regelgeving overleggen met de sector?",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Minister Jo Brouns,"Collega’s, dank u wel, voor de bijkomende opmerkingen, suggesties en vragen. Bouwen en infrastructuur in het algemeen zullen steeds meer volgens het principe van ‘universal design’ moeten gebeuren. Ik heb het dan over publieke gebouwen, maar ook maximaal bij semipublieke en andere gebouwen. Als we die inclusieve wereld nastreven, is dat een collectieve verantwoordelijkheid. Collega Van Looy, een aantal zaken die u hebt aangestipt, nemen we mee. De doorlooptijd is belangrijk. Collega Vande Reyde zal dat mee onderschrijven. Het gaat altijd te traag, daarover ben ik het met u eens. Het had misschien sneller gemogen. Er is overleg met de stakeholders, met iedereen die hierbij betrokken is, maar ook met de mensen die een beperking hebben zelf. De laatste tekstvoorstellen worden nu met hen besproken. Dat is de terugkoppeling die ik daarover krijg. Als er bijkomende opportuniteiten zijn, moeten we die zeker meenemen in de verdere voorbereiding. Als het gaat over bijkomende regels is het natuurlijk niet onbelangrijk dat we ze toetsen op administratieve vereenvoudiging, zodat we het niet zwaarder maken dan nodig. Ik deel het principe dat we liever maar een beperkt aantal regels hebben die we ook heel strikt kunnen handhaven en opvolgen. Ik begrijp dat de essentie van uw vraag is, collega Vande Reyde, om er zo snel mogelijk mee aan de slag te gaan, gelet op het traject dat het dossier tot nu toe heeft afgelegd. Dat is ook wat we vandaag opnieuw kunnen bevestigen, namelijk dat we het ter harte nemen om er zo snel mogelijk mee voort te doen.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de vernieuwing van de toegankelijkheidsverordening,,,,speech,,Maurits Vande Reyde (Open Vld),"Het voordeel van hier al één legislatuur te zitten, is dat je toch wel een beetje geheugen hebt. Alles wat we hier vandaag hebben aangehaald dat moet worden meegenomen en opgenomen met bijvoorbeeld de sector, met gebruikers, met mensen met een beperking, hebben we in de vorige legislatuur allemaal al gedaan. Er was heel veel – discussie is misschien een slecht woord – overleg binnen het parlement en ook daarbuiten over de aanpassingen van het systeem. Dat is eigenlijk allemaal al gebeurd. Daarom is die conceptnota er dan gekomen. Ik herhaal het nogmaals: minister Demir zei dat dat in de zomer van 2024 in orde zou zijn. Het is toch heel gek dat we nu zeggen dat we dat overleg opnieuw moeten doen. Ik ben het absoluut eens met collega Van Looy, die zegt dat we naar de praktijk moeten kijken. Maar dat is net de bedoeling van die aanpassingen van het systeem dat je gaat kijken naar de realiteit: wat is werkbaar? Dan kun je daar een certificering doen op basis van wat er nodig en mogelijk is. Dan kun je alternatieve oplossingen aanreiken eerder dan vast te zitten in regels die toch niet toepasbaar zijn. Dat was net het hele idee. We hebben dat echt al uitgebreid. We hebben alle voor- en nadelen bediscussieerd. Daaruit is die conceptnota gekomen. Ik hoop echt dat dat niet in de mallemolen terechtkomt van bijkomend en nieuw overleg en allerlei zaken waar we in Vlaanderen kampioen in zijn, maar dat het komt tot een resultaat en tot actie op het terrein. Ik hoop dat niet voor mij, maar voor veel mensen voor wie dat de dagelijkse vrijheid betekent en die daarop stoten. Googel het of zoek het op YouTube, je zult getuigenissen à volonté vinden. Ik wil hier niet op het einde van de legislatuur zeggen dat we er toch nog eens goed over hebben gebrainstormd en dat de volgende regering het wel zal uitwerken. Dan voel ik – ik ben er zelf ook deel van – dat we schuldig verzuim plegen tegen iedereen voor wie dit echt wel een dagelijkse frustratie is. Dat wil ik niet op mijn geweten hebben.",dinsdag 25 februari 2025,1874255.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874255
over de uitrol van de digitale watermeter,,,,speech,,Hans Vanhoof (N-VA),"Het decreet van 15 juli 2022 regelt de uitrol van de digitale watermeters in Vlaanderen, waarbij de Vlaamse waterbedrijven tegen 2030 waar technisch mogelijk een digitale watermeter horen te plaatsen. We weten met zijn allen, denk ik, wat een digitale watermeter kan opleveren aan positieve elementen, voor de consumenten in eerste instantie. De meterstanden hoeven niet meer doorgegeven te worden, de facturatie kan sneller gebeuren en op werkelijk verbruikte volumes, de consumenten kunnen beter en gemakkelijker hun eigen verbruik opvolgen, en digitale watermeters kunnen ook gebruikt worden om terugstroom, lekverliezen of continue en abnormale waterverbruiken op te sporen bij consumenten. In antwoord op een schriftelijke vraag gaf u aan dat er eind november al een 700.000 digitale watermeters werden geïnstalleerd, wat zo’n 22 procent is van het totaal tegen 2030 te plaatsen watermeters. Uit de cijfers die u me bezorgd hebt, blijkt dat die cijfers voor water-link en Aquaduin al tegen eind dit jaar gehaald zullen worden. Ook Farys, Pidpa en AGSO hebben een pad voorgelegd waarbij ze een volledige of zo goed als volledige uitrol kunnen realiseren tegen 2030. Enkel De Watergroep, dat goed is voor 50 procent van alle aansluitingen, geeft aan dat ze tegen 2030 maar 75 procent van de vooropgestelde doelstelling zullen behalen. De Vlaamse Milieumaatschappij (VMM) heeft De Watergroep al gevraagd om bijkomende motivering met betrekking tot die uitrol. U gaf ook aan dat de totale kost voor die uitrol bij de laatste begroting of de laatste inschatting wees op een totaal van 322 miljoen euro. Er was initieel een kosten-batenanalyse (KBA) uitgevoerd die positief was. Die toonde een positief effect, onder andere door efficiëntiewinsten en de aanpak van lekverliezen. Ik had dan ook graag een aantal vragen gesteld, minister. Eerst en vooral, het gaat over heel erg grote volumes te plaatsen watermeters. Beschouwt u het voorziene uitrolritme a rato van 360.000 watermeters per jaar als realistisch, als haalbaar? Ten tweede, met betrekking tot de achterstand of het relatieve uitstel dat De Watergroep voor ogen heeft: welke onderbouwing werd door De Watergroep gegeven aan de VMM, en worden er door de VMM andere, striktere opvolgingsvoorwaarden opgelegd aan De Watergroep? Er zijn al resultaten bekend van de digitale watermeters die al geplaatst zijn. Hoe beoordeelt u de resultaten van de verschillende waterbedrijven, en dan meer specifiek rond detectie van continu abnormaal waterverbruik? Tot slot, met betrekking tot die positieve kosten-batenanalyse: daarin werd ook vermeld dat een snellere uitrol zou leiden tot positievere resultaten. Kunt u al aangeven welke impact de voorspelde vertraging van De Watergroep zal hebben op de resultaten van de kosten-batenanalyse?",dinsdag 18 februari 2025,1871494.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871494
over de uitrol van de digitale watermeter,,,,speech,,Minister Jo Brouns,"Uit het antwoord dat ik u bezorgd heb op schriftelijke vraag nummer 193 blijkt dat door alle waterbedrijven behalve De Watergroep een uitrol van 100 procent vooropgesteld wordt tegen 2030. Ik heb u tevens aangegeven dat de VMM het initiatief heeft genomen om de uitrol van de digitale meters en de daaraan verbonden modaliteiten voortaan systematisch op te volgen. Op 25 januari is er hierover overleg geweest tussen de VMM en de waterbedrijven, en zijn de nodige afspraken gemaakt voor de halfjaarlijkse rapportering. Die moet toelaten om de haalbaarheid van een volledige uitrol tegen 2030 te evalueren. Een eerste rapportering is voorzien na afloop van het eerste kwartaal van dit jaar. Zoals ik ook op uw schriftelijke vraag heb geantwoord, ambieert De Watergroep een uitrol van digitale meters ten belope van 74 procent tegen 2030. Daarmee wordt inderdaad afgeweken van de decretale doelstelling tegen 31 december 2030, voor zover technisch mogelijk. De Vlaamse Milieumaatschappij vroeg De Watergroep om een bijkomende motivering, wat in dit geval vanzelfsprekend is. Een eerste bespreking is daarover inmiddels doorgegaan. De Watergroep gaf daarbij aan dat de vertraging te maken heeft met technische en operationele drempels, onder meer een gevolg van de noodzakelijke vervanging van oude aftakkingen in haar werkingsgebied. De VMM heeft, als toezichthouder, De Watergroep gevraagd dit verder uit te klaren en te motiveren. Ook de WaterRegulator heeft in het kader van het tariefplan een specifieke opvolgingsrapportering opgelegd. Conform mijn eerdere antwoord is er op 25 januari een opvolgingstraject afgesproken tussen de VMM en de waterbedrijven teneinde onder meer dit aspect verder uit te klaren. Er zijn striktere opvolgingsvoorwaarden opgelegd aan de gehele sector. De zesmaandelijkse rapportering door de waterbedrijven zal onder meer voorzien in gegevens over de uitrol, de financiering, de modaliteiten en de impact van de digitale meter. Het inzicht van mijn administratie over de werking van de digitale meters is op dit moment nog eerder beperkt te noemen. Via een scherpere opvolging hoop ik dat er belangrijke stappen gezet kunnen worden op dat vlak. In elk geval wordt ernaar gestreefd om de dienstverlening die onze waterbedrijven aanbieden inzake de modaliteiten van de digitale meter, maximaal te kunnen harmoniseren doorheen heel Vlaanderen. Dat doel wordt uiteraard belangrijker naarmate de uitrol vordert. Een eerste stap daarin is het initiatief van onze administratie om de verschillende aspecten van de uitrol van de digitale meter nauwkeuriger te gaan opvolgen, wat ons moet toelaten de nodige evaluaties te maken en desgevallend bijkomende maatregelen te nemen of regels op te leggen. Het decreet laat ter zake ook toe dat de Vlaamse Regering daarin nadere regels kan opleggen. Als het gaat over uw laatste vraag, de kosten en baten, kan ik vooralsnog geen uitspraak doen. De relevantie om de businesscase te herzien, gaat wel worden bekeken. Tegen het midden van dit jaar verwacht ik daarover wel meer duidelijkheid te kunnen geven.",dinsdag 18 februari 2025,1871494.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871494
over de uitrol van de digitale watermeter,,,,speech,,Hans Vanhoof (N-VA),"Ik denk dat we allemaal bezorgd zijn over de hoogte van onze waterfactuur. Elke stap die kan worden genomen in een efficiënter beheer van de drinkwaterinfrastructuur, is dan ook toe te juichen. Het werd al deels beschreven in uw antwoord op mijn schriftelijke vraag, maar ik ben ook blij met wat u nu aangeeft: er zijn toch wel efficiëntiewinsten te halen in een samenwerking tussen de verschillende waterbedrijven. En waarschijnlijk is dat ook zo in de interactie met bijvoorbeeld Fluvius, niet alleen in de uitrol van de watermeters, maar ook in een aantal toepassingen die Fluvius de afgelopen jaren heeft ontwikkeld rond het uitlezen van de meters of rond het ontsluiten van de data. Daar ligt ook nog wel veel werk op de plank, wat het ontsluiten van die data betreft. Dat biedt heel wat mogelijkheden, zeker naar de consument toe. We weten met z’n allen dat een digitale meter bij ons in Vlaanderen een beetje een negatieve connotatie heeft. Ik denk dat we dat wel kunnen stellen. We kennen ook de recente problemen van De Watergroep rond facturatie, rond een aantal klachten. Maar gezien de grote volumes die we nog gaan moeten uitrollen, denk ik dat het ook nodig is dat die digitale watermeter op een – noem het – positievere manier onder de aandacht wordt gebracht van de consument. De waterbedrijven hebben op hun websites wel wat informatie staan, maar – en daar moet ik weer op terugkomen, vrees ik – als je op de website van de VMM of de WaterRegulator ‘digitale watermeter’ intypt, zie je niks en vind je niks. Er ligt nog veel werk op de plank wat betreft het in de markt zetten van die positieve aspecten en het echt motiveren waarom die digitale watermeter belangrijk is. Die positieve aspecten zijn er niet alleen voor de waterbedrijven omdat het uiteindelijk wel doorstroomt naar de factuur, maar zeker ook voor de consument. Ik hoor dan ook graag uw intenties hierover.",dinsdag 18 februari 2025,1871494.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871494
over de uitrol van de digitale watermeter,,,,speech,,Leo Pieters (Vlaams Belang),"Minister, de collega vernoemt het net: de digitale meter heeft inderdaad een negatieve connotatie onder de bevolking. Maar ik stel mij de vraag waarom ze dan niet meer doen om de mogelijkheden die zo’n meter biedt, beter op de markt te brengen? Ik wil een paar voorbeelden geven. Bij de digitale watermeter biedt men bijvoorbeeld ook de mogelijkheid van een stekkermeter. Men maakt daar ook geen probleem van om die aan te bieden. Maar als we dan bij Fluvius kijken naar de digitale elektriciteitsmeter, dan maken zij daar wel een probleem van. Ze bieden dan, ook op aandringen van de vorige minister, minister Demir, de mogelijkheid aan om in de toekomst bijvoorbeeld met een draadje door de muur aan de buitenkant van het huis of van uw perceel een antenne te plaatsen. Maar het gaat mij om de mogelijkheid die ze ook vooropgesteld hebben, bijvoorbeeld bij de digitale elektriciteitsmeter, dat ze elk kwartier een opname kunnen maken. U weet ook dat u met een draadloze verbinding niet constant de toegang hebt tot alle mogelijke connectiepunten. Waarom doet men dan zo moeilijk over het feit van een bekabelde meter? Kunt u daar een uitkomst over geven? Ik heb ook nog een bijkomende vraag over de digitale meter in Nederland. Het gaat weliswaar over de digitale elektriciteitsmeter in Nederland, waar men na twee jaar moet overgaan tot een hernieuwing van al die digitale meters, omdat die niet voldoen. Wat weet u daarvan? Behoort dat ook bij ons tot de mogelijkheden?",dinsdag 18 februari 2025,1871494.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871494
over de uitrol van de digitale watermeter,,,,speech,,Minister Jo Brouns,"Ik denk dat de heer Vanhoof voldoende benadrukt heeft hoe belangrijk de digitale meter is en dat we erbovenop moeten zitten om dat zo snel mogelijk uit te rollen. Dat lekverlies is een mooi voorbeeld van een voordeel dat je hebt om dat tegen te gaan, om hoge facturen te vermijden. Ik noteer uw opmerking of uw suggestie om meer te wijzen op die voordelen, wat vandaag onvoldoende gebeurt op websites en dergelijke. Dat nemen we dus allemaal mee, collega. Wat uw specifieke vraag betreft, waarbij u verwijst naar Nederland: daar heb ik op dit moment geen info over, dus daar kan ik verder geen informatie over meegeven. En een bekabelde meter, waar u ook naar verwees, is als dusdanig op dit moment niet voorhanden.",dinsdag 18 februari 2025,1871494.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871494
over het omgevingsbesluit,,,,speech,,Jurgen Callaerts (N-VA),"Minister, op het einde van de vorige legislatuur keurde het Vlaams Parlement een decreet goed waarbij het instrument van het omgevingsbesluit werd gecreëerd. Dit stedenbouwkundig instrument moet ervoor zorgen dat ruimtelijke impulsprojecten, werken van algemeen belang en werken inzake bedrijvigheid versneld kunnen worden gerealiseerd. Het omgevingsbesluit beoogt bovendien een middel te zijn om de bouwshift te kunnen realiseren. Gelet op enkele ambities uit het huidige regeerakkoord – vereenvoudigde procedures, snellere rechtspraak, moderne en vereenvoudigde procedures –, komt het omgevingsbesluit hier bij uitstek mogelijk aan tegemoet. Maar tot op heden is helaas het omgevingsbesluit nog niet in werking getreden. In uw beleidsnota verwees u ernaar dat de inwerkingtreding zal gebeuren en bepaald zal worden in overleg met de steden en de gemeenten. Op de website van uw administratie koppelt men de vankrachtwording aan een update van het Omgevingsloket enerzijds en aan een wijziging aan het besluit van de Vlaamse Regering (BVR) tot uitvoering van het decreet van 25 april 2014, het Omgevingsvergunningenbesluit, anderzijds. Recent vernamen we allemaal dat een aantal natuur- en milieuverenigingen naar het Grondwettelijk Hof trokken om het omgevingsbesluit aan te vechten. Het is nog niet gestart en het wordt al aangevochten. Dat dreigt opnieuw een vertragende factor te worden. Daarom mijn enige vraag, minister: welke stappen hebt u ondertussen al ondernomen sinds de bespreking van de beleidsnota om het omgevingsbesluit geboren te laten worden, vooraleer het sneuvelt op het slachtveld van het Grondwettelijk Hof?",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over het omgevingsbesluit,,,,speech,,Minister Jo Brouns,"Zoals u aangeeft, is het instrument het omgevingsbesluit inderdaad een deel van het decreet dat de modulaire omgevingsvergunningsprocedure uitwerkt. Dit decreet van 17 mei 2024 geeft een delegatie aan de Vlaamse Regering om de inwerkingtreding van het modulair vergunningensysteem te bepalen. Het omgevingsbesluit volgt dit modulair vergunningensysteem en kan dus niet eerder in werking treden. De inwerkingtreding van het modulair vergunningensysteem kan pas gebeuren nadat het Omgevingsloket hiervoor op punt staat en de nadere uitvoeringsregels zijn aangenomen. Een besluit van de Vlaamse Regering met daarin de uitvoeringsregels werd alvast een eerste keer principieel goedgekeurd op 7 juni 2024. In dat besluit is een inwerkingtreding voorzien een jaar na publicatie van het besluit in het Belgisch Staatsblad. Op die manier krijgt iedereen voldoende tijd om zich goed voor te bereiden op dit nieuwe vergunningensysteem. Denk bijvoorbeeld aan de lokale besturen die hun software moeten aanpassen. Een volgende stap is nu een tweede principiële goedkeuring van dit ontwerpbesluit. Dit wordt momenteel voorbereid door onze administratie in samenwerking met het kabinet. In deze context werd ook de recent opgerichte gemengde expertencommissie vergunningen gevraagd om hier prioritair naar te kijken, zodat hun eventuele tussentijdse aanbevelingen ter zake mee kunnen worden genomen bij de tweede principiële goedkeuring.",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over het omgevingsbesluit,,,,speech,,Jurgen Callaerts (N-VA),"Minister, dank u wel. Het is goed dat u een kalender schetst. Daar kunnen we een stukje mee aan de slag. Maar u gaf ook in uw beleidsnota aan, zoals ik ook al had vermeld, dat u de concrete inwerkingtreding gaat afstemmen met de Vereniging van Vlaamse Steden en Gemeenten (VVSG). Ik heb mijn licht daar eens opgestoken. Daar heeft men vorige week laten weten dat ze nog geen enkele communicatie hadden gekregen van de administratie of het kabinet. Dat lijkt me toch een factor waar u terecht zegt dat u rekening wilt houden met de lokale besturen. Wordt het dan niet tijd om daar snel werk van te maken? Want anders zie ik daar ook nog een ongewilde hindernis. Ik heb goed begrepen dat u dus niet – dat is op zich een goede zaak – gaat wachten tot eventueel het Grondwettelijk Hof een arrest gaat vellen. Ik heb u niet horen zeggen dat dat geen impact heeft op de kalender. Ik zou graag nog eens bevestigd horen dat het Grondwettelijk Hof geen impact zal hebben op de kalender van de inwerkingtreding van het omgevingsbesluit.",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over het omgevingsbesluit,,,,speech,,Mieke Schauvliege (Groen),"Minister, de tweede principiële goedkeuring van het besluit van de Vlaamse Regering is in voorbereiding, zegt u. Voor de verduidelijking vraag ik nog eens: zult u daar de opmerkingen van de commissie van experten mee in verwerken? Die commissie komt na de zomer, in oktober eigenlijk, met conclusies. Begrijp ik het dan goed dat die tweede beslissing ten vroegste in oktober zal vallen, wanneer de conclusies aangeleverd zijn?",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over het omgevingsbesluit,,,,speech,,Lydia Peeters (Open Vld),"Minister, dat was ook mijn vraag. Betekent dit dat we gaan wachten op de resultaten van de expertencommissie, vooraleer het effectief in werking treedt? Ik heb nog een tweede bijkomende vraag. Er gaan ook een aantal optimalisaties aan het Omgevingsloket uitgevoerd worden. Tegen wanneer verwacht u dat die klaar zijn?",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over het omgevingsbesluit,,,,speech,,Minister Jo Brouns,"Eerst en vooral: het punt in verband met de VVSG is genoteerd. We gaan zeker met hen in overleg, zodat we daar zeker niets missen. Ik sprak wel over ‘tussentijdse’ aanbevelingen. We zijn voortdurend in overleg met die commissie. We gaan niet wachten tot alles klaar is. Mochten zij in de tussentijd hun licht hierover kunnen laten schijnen en zaken kunnen aanbrengen, dan gaan we dat zeker meenemen. Die vraag is ook gesteld. Zij zijn ondertussen gestart, er zijn vergaderingen gaande, en er is hun gevraagd om aan die vraag wat voorrang te geven en er niet mee te wachten tot zij met heel hun werk klaar zijn. Wat het Grondwettelijk Hof betreft: wij wachten wat daaruit gaat komen. De betekening van het beroep hebben we tot vandaag nog niet ontvangen. We kennen er dus de draagwijdte nog niet van. We willen eerst de verschillende argumenten kennen en analyseren. Ik wil niet echt vooruitlopen op de zaken, maar het omgevingsbesluit is een onderdeel van het modulair vergunningendecreet. Een piste zou kunnen zijn dat je bepaalde zaken wel al in werking laat treden en dit deel bijvoorbeeld niet, om niet te veel tijd te verliezen. Nu ben ik mogelijk aan het vooruitlopen op de zaak, maar ik ben naar oplossingen aan het zoeken voor als er ernstige problemen zouden zijn met betrekking tot het omgevingsbesluit of als we dat zouden kunnen inschatten op basis van wat er uit het Grondwettelijk Hof naar buiten komt. Wat mij betreft, is dat alvast een mogelijke piste. Ik denk dat ik daarmee de belangrijkste punten heb beantwoord.",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over het omgevingsbesluit,,,,speech,,Jurgen Callaerts (N-VA),"Ik geef u het voordeel van de twijfel, minister, als u zegt dat u het verzoekschrift van de verzoekende partij nog niet hebt gehad, en dat u dus niet weet welke middelen ze aanhalen. Als daar effectief zaken in staan waarvan u na eerste lezing denkt dat ze een probleem kunnen vormen voor de inwerkingtreding, dan is het wellicht verstandig om niet over één nacht ijs te gaan, en alles in werking te laten treden om de dag nadien te moeten vaststellen dat het instrument uit de rechtsorde is gehaald. Niettemin hoop ik dat dit niet het geval is. Laten we daar vooral van uitgaan, dat het niet het geval is, en dat we er snel werk van kunnen maken. Er zijn toch wel een aantal voordelen aan dat omgevingsbesluit. Het kan een aantal zaken versnellen, zoals ik in mijn introductie heb aangegeven. Onze economie roept vandaag om een snelle vergunningsprocedure. De minister-president heeft ook al aangekondigd dat het deel uitmaakt van het industrieel pact dat de Vlaamse Regering heeft gecreëerd om snellere vergunningsbeslissingen te gaan maken. Het is daar een onderdeel van. Ik denk dat soepele, robuuste vergunningen nodig zijn. Dit is een instrument dat daaraan tegemoet kan komen. Ik doe dus een oproep om snel met de VVSG aan de slag te gaan, en geen verdere orders af te wachten om een gunstig gevolg te geven aan de inwerkingtreding. Ik kijk dus uit naar de kalender en de inwerkingtreding.",dinsdag 18 februari 2025,1871319.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871319
over de impact van een verlaging van de federale verpakkingsheffing,,,,speech,,Mieke Schauvliege (Groen),"Zwerfvuil blijft een probleem waar heel veel Vlamingen zich aan storen. Steden en gemeenten, het departement Mobiliteit en De Vlaamse Waterweg (DVW) geven elk jaar miljoenen euro’s uit aan het opruimen van zwerfvuil. Een groot deel van dat zwerfvuil bestaat uit flesjes en blikjes. In het federale regeerakkoord lezen we dat de nieuwe Arizonaregering van plan is om de verpakkingsheffing te verlagen en zelfs af te schaffen op herbruikbare verpakkingen. Dat is een extra cadeau van maximaal 350 miljoen euro voor de plasticlobby. Het wegvallen van deze accijnzen lijkt een stap in de verkeerde richting om de hoeveelheid afval en zwerfvuil in Vlaanderen terug te dringen. In Vlaanderen zijn we heel ver verwijderd van de norm van 90 procent recyclage. Daar hebben we het in deze commissie al vaker over gehad. Voor blikjes is dat percentage 64,2 procent en voor plastic flesjes 80 tot 81 procent. De invoering van statiegeld op blikjes en flesjes is gewoon de meest efficiënte maatregel om dat doel te bereiken. Fost Plus was steeds een grote voorstander van die federale verpakkingsheffing. Met het afzwakken van deze accijnzen verdwijnt ook een van hun voornaamste argumenten tegen statiegeld, namelijk het feit dat er door de federale verpakkingsheffing en door de inspanning die zij zouden moeten leveren voor statiegeld een dubbele bijdrage zou moeten worden geleverd door de verpakkingsindustrie. Minister, welke impact verwacht u van het afzwakken of het verdwijnen van de federale verpakkingsheffingen op de doelstellingen rond hergebruik en op de hoeveelheid zwerfvuil in Vlaanderen? Met het afzwakken of het verdwijnen van die federale verpakkingsheffing verdwijnt ook een belangrijk argument van de verpakkingssector tegen statiegeld. Bent u bereid om versneld werk te maken van de invoering van statiegeld?",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Minister Jo Brouns,"Bedankt, collega. De cijfers die u noemt, 64,2 procent voor blik en 80 procent voor plastic flesjes, hebben betrekking op de gescheiden inzameling en niet op de recyclage. Het is belangrijk om dat onderscheid te maken. Sinds 2004 is er in België een federale heffing op individuele drankverpakkingen van kracht, waarvan alleen melk is uitgezonderd. Het federale regeerakkoord kondigt nu inderdaad de verlaging van die heffing aan voor alle producten die bovengemiddeld duurder zijn dan in de buurlanden, alsook voor water, en een afschaffing van die verpakkingstaks voor herbruikbare verpakkingen. We zullen moeten afwachten hoe groot die verlaging effectief zal zijn. Ik ben voor de afschaffing van die verpakkingsheffing op de herbruikbare verpakkingen omdat het herbruikbare verpakkingen goedkoper zal maken en het gebruik ervan zal stimuleren. Dat zijn niet de verpakkingen die we vandaag terugvinden in ons zwerfvuil. Voor de andere verpakkingen hoeft deze daling van de heffing niet noodzakelijk een nadelig effect te hebben op onze zwerfvuilcijfers. Het is de consument die zwerfvuil verspreidt en niet de producent die de taks betaalt. Ik zie ook niet meteen een oorzakelijk verband. Ik denk niet dat het gedrag van de consument wordt bepaald door de federale verpakkingsheffing. Uw andere vraag hebben we al meerdere keren besproken. We kennen de doelstelling vanuit Europa, namelijk 90 procent. Ik ben voorstander van hetgeen dat goed is en dat moeten we behouden. Dat is ook al vaak gezegd. De blauwe zak leidt tot resultaten waar u naar verwezen hebt. Er is nog altijd een kloof te dichten als het gaat om blikjes, en statiegeld wordt daar genoemd als een mogelijk antwoord daarop. Het aanpassen van de federale verpakkingsheffing wijzigt daar in mijn ogen niets aan.",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Mieke Schauvliege (Groen),"Een van de grote tegenstanders van statiegeld is Fost Plus, dus eigenlijk de verpakkingssector, die ook gelobbyd heeft voor het afschaffen of het verminderen van die verpakkingsheffing. Dat zijn ze hier trouwens ook al meerdere keren komen vertellen, dat ze dat een doorn in het oog vonden. Ze hebben daar nu hun slag thuisgehaald, dus hebt u daardoor een extra hefboom om hen te overtuigen om mee te werken aan statiegeld, minister. Mijn vraag is dan ook zeer concreet: hebt u nu al stappen genomen om statiegeld in te voeren, gelet op de Europese verordening, maar ook op het feit dat u nu mogelijk – in plaats van een tegenstander – een medestander hebt in het realiseren van statiegeld?",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Kris Verduyckt (Vooruit),"Ik wil misschien even tussenkomen op wat mevrouw Schauvliege zegt. Het is inderdaad zo dat in het regeerakkoord staat dat die federale verpakkingsheffing naar beneden gaat. Ik denk dat dat op zich wel een goede zaak is, omdat dat geen cadeau is aan de bedrijven: we weten dat het gewoon werd doorgerekend aan de consument. En dat soort vlaktaks, ik ben daar eigenlijk ook geen fan van in een omgeving waarin we vinden dat onze singles te veel belast worden, en vooral waarin we weten dat ook de goede sorteerder die verpakkingsheffing moest meebetalen. Dat is geen goede zaak. We hebben gezien dat die verpakkingstaks ook nauwelijks een impact had op de afvalreductie. Als je belastingen heft, dan doe je dat om twee redenen. Ofwel hef je een belasting om inkomsten te krijgen, ofwel om het gedrag te sturen. Deze was vooral bedoeld voor dat tweede. Als je merkt dat er geen gedrag gestuurd wordt, moet je daarnaar durven te kijken. Wat wel klopt aan wat mevrouw Schauvliege zegt, is natuurlijk dat sommigen in het debat rond statiegeld deze verpakkingsheffing in het verleden wel gebruikt hebben als een argument om te zeggen dat er een reden is om geen statiegeld in te voeren. Dat argument gaat nu natuurlijk steeds minder op, want bij statiegeld weten we wel dat het een veel socialere heffing is, in die zin dat daar wel de vervuiler – diegene die niet sorteert – diegene is die betaalt. Minister, u kent het standpunt van Vooruit, zowel hier in de commissie als in de plenaire is dat bovendien hetzelfde. Wij denken namelijk dat dat een goed systeem is om in te voeren. Deze verlaging kan daar inderdaad helpen als extra argument. Ik kan alleen maar vaststellen dat alle informatie die we vandaag hebben, erop wijst dat dit systeem ons echt kan vooruithelpen in die herinzameling van blikjes en flesjes. Ik zou dus nog eens willen oproepen tot gezond verstand in dezen, want ik heb het gevoel dat sommigen zich zeer dogmatisch opstellen rond dit dossier. Laat ons gewoon tot een oplossing komen om onder andere dat zwerfvuil te verminderen.",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Sanne Van Looy (N-VA),"We hebben de discussie over statiegeld al uitgebreid gevoerd. U weet dat wij daar geen voorstander van zijn, om de goede reden – en dat is ook wat de minister aanhaalt – dat wij de werking van de blauwe zak niet willen uithollen. Volgens ons is het onmogelijk om dat samen met het statiegeldsysteem te doen, tenzij je daar enorm veel geld voor gaat vragen. Dat gaat allemaal op de nek van de consument komen en de winkelkar is al duur. Als je kijkt naar de cijfers, betaalt men in dit land vandaag de dag al heel veel heffing. Er zitten heffingen in heel veel consumptiegoederen, waardoor het hier veel duurder is dan in de buurlanden. Ik denk dat het belangrijk is dat we er ook voor zorgen dat we de concurrentiekracht niet uithollen. Ik denk dat het een goede zaak is dat de Federale Regering die heffing gaat aanpassen. Die belasting had vroeger volgens mij alleen maar tot doel om diepe putten te vullen. Dat mag niet het doel zijn van een belasting. Ik denk dat het goed is dat dat nu wat in evenwicht wordt gebracht. Zoals de minister ook zegt, is het een goede zaak dat er een onderscheid wordt gemaakt tussen herbruikbare en niet-herbruikbare verpakkingen. Dat creëert net een incentive om die herbruikbare verpakkingen te gaan gebruiken. Ik heb nog een bijkomende vraag over het zwerfvuil, minister. Wij zijn veel meer voorstander om doorgedreven te gaan inzetten op veel meer handhaving. Ik wou vragen of u daar al extra maatregelen rond hebt uitgedacht.",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Lydia Peeters (Open Vld),"Zijn er nog collega’s die hun standpunt voor of tegen statiegeld of hun gewijzigde standpunt willen verduidelijken? Ik zie de heer Pieters naar mij wijzen, maar ik verwijs naar wat ook al in de plenaire is gezegd en hoe sommigen op korte termijn van standpunt kunnen veranderen. (Opmerkingen) Dat is voortschrijdend inzicht van een aantal. Het is alleszins goed dat de heffingen naar beneden gaan, daar ben ik ook voorstander van.",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Minister Jo Brouns,"De vragen over de heffingen heb ik al in mijn eerste antwoord beantwoord. Ik denk inderdaad dat het goed is. Met medestander Fost Plus hebben we sinds het federale regeerakkoord en de bijhorende afspraken bekend zijn, nog geen overleg gehad. De grootteorde van de verlaging is me ook nog niet bekend, dus de impact daarvan is nog niet heel duidelijk. We hebben het debat rond statiegeld hier en in de plenaire vergadering inderdaad al meermaals gevoerd. Ik herhaal nog maar eens wat ik al gezegd heb: ik geloof heel sterk in de kracht van de blauwe zak, en hoe meer ik met mensen spreek, hoe overtuigder ik ben. De blauwe zak symboliseert het goed gedrag van de Vlaming. Dat mag zeker worden gezegd over de gescheiden inzameling. Maar tegelijk ben ik ook iemand die dagelijks vaststelt dat er veel zwerfvuil, vooral blik, langs de straat ligt. Daar ligt de grote uitdaging om het beter te doen. Pet doet het, met 80 procent, vandaag beter. Het is vooral de blikkloof die moet worden gedicht. Daar ligt voor mij de uitdaging. Over de vraag hoe we meer blik uit de straat kunnen halen, sluit ik op voorhand niets uit. Hoe kunnen we nog meer gescheiden ophalen richting die 90 procent?",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de impact van een verlaging van de federale verpakkingsheffing,,,,speech,,Mieke Schauvliege (Groen),"Minister, het is niet aan ons hier in het Vlaams Parlement om het federale beleid te evalueren, we moeten vooral bekijken wat we in Vlaanderen kunnen doen. Een van de belangrijke dingen is het invoeren van statiegeld. Wij, groenen, pleiten in de plenaire, in de commissie én in de regeringen waarin we zitten voor statiegeld. Ik hoop dat de medestanders van statiegeld dat ook op alle mogelijke echelons doen. Minister, het is belangrijk dat het statiegeld wordt ingevoerd om de zwerfvuilhoeveelheid te verminderen. Niet alleen voor blikjes, maar ook voor flesjes zult u de doelstelling van 90 procent zeer moeilijk kunnen halen als er geen bijkomende maatregelen worden genomen. Ik stel voor, minister, dat u er snel werk van maakt, zodat het op een goede manier kan worden ingevoerd. Op een half jaar of een jaar tijd zal het niet lukken, daarover zijn al heel veel studies gebeurd. Mijn vraag en oproep zijn dan ook nogmaals om met de voorbereiding van de invoering van statiegeld te beginnen, zodat we heel snel kunnen komen tot een regeling die werkt en waarmee we het zwerfvuil in Vlaanderen kunnen verminderen.",dinsdag 18 februari 2025,1870723.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1870723
over de vervolgstappen en de Europese context van het zevende Mestactieprogramma,,,,speech,,Arnout Coel (N-VA),"Minister, deze vraag is geschreven en ingediend in de eerste week van februari. Sindsdien zijn er wel wat ontwikkelingen geweest. Wellicht zal er dus hier en daar een vraag gedateerd zijn. In de uitvoering van het zevende Mestactieprogramma (MAP 7) was voorzien om tegen 15 februari een aantal uitvoeringsbesluiten klaar te hebben over de terugverdieneffecten en de nulbemesting in VEN-gebieden (Vlaams Ecologisch Netwerk), en dat in samenwerking met het opvolgorgaan. Daarnaast was er het verhaal van de inbreukprocedure van de Europese Commissie. Een van de doelen van MAP 7 was om stappen te zetten om die procedure te stoppen en mogelijke sancties te vermijden. In het antwoord op mijn vorige vraag, in januari, zei u dat u al een brief had geschreven naar de nieuwe Eurocommissaris en dat u nog op een antwoord wachtte. U zei ook dat u om overleg had verzocht. Ondertussen hebben we een algemenere reactie gezien van de Europese Commissie, waarin ze haar bezorgdheid heeft uitgesproken over de kwaliteit van de oppervlaktewateren in België. Het is daar ook in de plenaire vergadering al over gegaan. U hebt toen gezegd dat MAP 7 nog niet mee in ogenschouw was genomen in de uitspraken van de Commissie toen. De Commissie spoort ons aan tot ambitieuzer beleid met een aantal, weliswaar niet-bindende, aanbevelingen. Minister, wat is de huidige stand van zaken rond de uitvoeringsbesluiten? Er is er al eentje goedgekeurd. U hebt al gecommuniceerd over die vijftien extra maatregelen die zijn goedgekeurd voor terugverdieneffecten. Een tweede betreft de nulbemesting in VEN-gebied. Die staat vrijdag op de agenda van de ministerraad, denk ik. Kunt u daar een stand van zaken over geven? Wat is het vervolg omtrent de communicatie met de Europese Commissie? Hebt u ondertussen een antwoord gekregen van de Eurocommissaris? Of heeft er al een gesprek plaatsgevonden? Hoe evalueert u de reactie van de Europese Commissie op MAP 7? Hebt u er nog steeds vertrouwen in dat de Europese Commissie de inbreukprocedure zal stopzetten? En hoe evalueert u tot slot de niet-bindende aanbevelingen van de Europese Commissie?",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Minister Jo Brouns,"Collega, het besluit van de Vlaamse Regering over de terugverdieneffecten is principieel goedgekeurd op de ministerraad van de Vlaamse Regering van 7 februari. De inhoud is behandeld op het opvolgingsorgaan van 9 en 23 januari en 4 februari. Een tiental technieken werden goedgekeurd, waarbij voor de techniek ‘bijbemesten na advies’ is beslist dat die effectief toepasbaar wordt nadat de lopende oefening om die adviezen te standaardiseren, is afgerond. Het besluit van de Vlaamse Regering over de vrijwillige nulbemesting in het VEN werd na het verkrijgen van een begrotingsakkoord op 16 februari geagendeerd voor principiële goedkeuring op de ministerraad van deze week. Ter antwoord op de brief en als officieel kennismakingsgesprak zat ik op 6 februari laatstleden samen met Eurocommissaris Jessika Roswall. Daar is, naast een algemene kennismaking en het overlopen van een aantal aangekondigde initiatieven, ook het aangepaste mestbeleid aan bod gekomen. Dat gesprek was algemeen constructief. De Eurocommissaris kon uiteraard niet in detail ingaan op de lopende procedures, maar we volgen dat uiteraard nauwgezet op. We hebben heel duidelijk en expliciet onze zorgen daaromtrent geuit en hebben ook de inspanningen toegelicht die we nu doen. Maar puur procedureel kon het op dat ogenblik natuurlijk niet worden doorgesproken van hun kant. Ik geloof dat verdere toelichting aan de Europese Commissie over het aangepaste mestbeleid nodig is, zodat we een en ander nog kunnen verduidelijken. We blijven daarvoor natuurlijk ook in heel nauw contact met hen. De vaststellingen van de Europese Commissie zijn niet onverwacht. Ik heb dat afgelopen woensdag ook gezegd. Ik herinner aan de effecten van het ‘one out, all out’-principe, dat de stappen die wel voorwaarts gezet worden, grotendeels verbergt. Maar het klopt dat wij en nog wel meer lidstaten de lat van goede toestand in 2027 niet zullen halen. Dat geldt voor de ecologische toestand van ons water en ook voor de chemische toestand, alleen al door de aanwezigheid van alomtegenwoordige stoffen – koolwaterstoffen, kwik, PFOS en anderen – waarvan de Commissie zelf reeds stelde dat die nog decennialang in te hoge concentraties in ons leefmilieu aanwezig zullen zijn, wat uiteraard niet wil zeggen dat daarvoor geen maatregelen kunnen worden genomen om de toestand te blijven verbeteren. Het is duidelijk dat we die verbeteringsplicht hebben, voor onszelf en de volgende generaties, om de verdere achteruitgang tegen te gaan. Ik wijs er ook meteen op dat de Commissie ons ook een aantal goede punten gaf. Ook daar heb ik afgelopen woensdag nog naar verwezen. Bijvoorbeeld de aanpak met reductiedoelen, de grondige analyse van de drukfactoren en de investeringen in waterlopen en rioleringen worden als dusdanig positief benoemd en erkend. Bovendien werd eind vorig jaar door dit parlement het aangepaste mestbeleid goedgekeurd, dat inderdaad nog niet in de analyse van de Commissie kon worden meegenomen. In die zin zijn die aanbevelingen op dat punt alvast iet of wat gedateerd.",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Arnout Coel (N-VA),"Minister, dank u voor de toelichting. Ik zal er niet zo heel veel beschouwingen bij geven, maar heb nog een aantal bijkomende vragen. Wat de vijftien maatregelen betreft die zijn toegevoegd voor de terugverdieneffecten, u geeft terecht aan dat een daarvan, het bijmesten na advies, onder voorbehoud is van een soort standaardisering van dat advies, zodat gewoon een briefje waarin staat dat men dat mag doen niet volstaat om te mogen bijmesten en de terugverdieneffecten te verdienen. De ambitie was om dit mestseizoen met heel dat pakket aan de slag te gaan. Hoe ziet u dat qua timing? Het Instituut voor Landbouw-, Visserij- en Voedingsonderzoek (ILVO) zal ter zake een opdracht krijgen. Tegen wanneer verwacht u dat die afgerond kan worden, en zal dat dan nog voor dit mestseizoen zijn, of is dat veeleer iets dat we volgend mestseizoen in de instrumentenkoffer van de landbouwers zullen zien verschijnen? Daarbij aansluitend, uw administratie, en uzelf ook als ik uw sociale media wat volg, heeft heel wat toelichtingen gegeven om heel dat pakket duidelijk te maken voor de landbouwers op het terrein. Hoe werd dat ontvangen? Denkt u dat de mensen op het terrein er positief tegenover staan, dat ze aan de slag zullen gaan met de maatregelen? Wat het andere besluit van de Vlaamse Regering betreft, inzake de nulbemesting in VEN-gebied, is er een raming gemaakt van wat het budget is dat dit jaar en volgend jaar zal worden uitgetrokken om de mensen te vergoeden die willen instappen in dat systeem? U zegt dat de Europese Commissie zich in het kennismakingsgesprek uiteraard niet formeel heeft kunnen uitspreken wat de inbreukprocedure betreft. U geeft ook aan dat MAP 7 nog niet in de analyse zat. Heeft ze in het gesprek aangekondigd dat er een nieuwe analyse zal volgen, MAP 7 inbegrepen, of hoe verloopt dat verder?",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Bart Dochy (cd&v),"Collega’s, dank u wel voor de interessante en belangrijke vraag. Er zijn inderdaad een aantal elementen die belangrijk zijn om te melden aan Europa, van het aangepaste Mestdecreet en straks van het Mestactieplan, want blijkbaar hebben we dat nu eigenlijk nog niet. Dat is de volgende stap. In dat kader zit ik echter ook nog met een aantal andere elementen. Minister, hoe zit het in de bespreking met Europa met de erkenning van de RENURE-meststoffen? Dat is dierlijke mest die dermate behandeld is dat hij eigenlijk gelijkgesteld moet kunnen worden met kunstmest. Dat is de essentie van RENURE. In welke mate is er in de gesprekken met Europa een zicht op het openhouden van die mogelijkheid? Een heel belangrijk element, vooral in de sector van het rundvee en het melkvee, waar de uitscheidingsnormen toch wel gevoelig gestegen zijn door de nieuwe normen in het MAP, is de vraag naar derogatie. Derogatie betekent dat men evenveel mest uitrijdt en in totaal evenveel stikstof gebruikt, maar het aandeel dierlijke mest binnen die totale hoeveelheid wat verhoogt, wat in het kader van circulaire landbouw eigenlijk een zeer logische en interessante vraag is en qua financiële impact voor bedrijven toch ook niet onbelangrijk is, gelet op het feit dat kunstmeststoffen nog altijd duur zijn, quid wat er gaat gebeuren met de Russische import van dergelijke meststoffen. Dan is er nog een oude kwestie, die misschien iets minder gelinkt is aan Europa, maar waarin er zich nu misschien een opportuniteit aandient. Er is nu een federaal regeerakkoord. Er is een Waalse Regering. Reeds heel lang wordt gevraagd om in de mogelijkheid te voorzien om mest van Vlaanderen naar Wallonië te transporteren. Beperkte hoeveelheden zouden bijzonder nuttig zijn, denk ik, gelet op het feit dat toch heel wat Waalse akkerbouwers vragende partij zijn om die goede Vlaamse dierlijke mest te gebruiken om hun gronden te voorzien van organisch materiaal en van de nutriënten stikstof en fosfor. Minister, breekt u dus ook dat dossier open? Legt u contacten met de federale minister van Landbouw, die er nu is, en desgevallend ook met uw Waalse collega, om het dossier weer op tafel te brengen?",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Leo Pieters (Vlaams Belang),"Collega, wat u aanhaalt, heeft een communautair tintje. De Vlaams Belangfractie is ook voorstander om meer RENURE te gebruiken en ook van het gewone mest uitrijden door landbouwers. We hebben het al dikwijls gehad over dat dat ook een kostenplaatje heeft voor de landbouwers: kunstmest is duur, het verwerken van de eigen mest is dat ook. In dat opzicht zou het toch wel een serieuze verbetering kunnen zijn. In verband met die delegatie: in welke mate hebt u het daarover met de Europese commissaris, zodat we daar uitsluitsel over krijgen en er beter uitkomen dan nu?",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Minister Jo Brouns,"Misschien moet ik beginnen met het toelichten van de ervaringen uit mijn tocht door Vlaanderen. Landbouwers zijn zich ervan bewust dat een aantal van die maatregelen nodig zijn, dat zij – zoals steeds – een deel van de oplossing zijn. Ze willen mee hun verantwoordelijkheid dragen, maar voor een deel. Natuurlijk werd er steevast gewezen op de verantwoordelijkheid van anderen in de samenleving, zoals de 250.000 huisgezinnen die nog niet zijn aangesloten op de riolering. In die zin is het natuurlijk belangrijk dat je de MAP-meetpunten gaat evalueren. Als je me vraagt wat een veel terugkerende vraag of zorg was tijdens dat soort avonden: dit was er een. Er komen alweer inspanningen, bovenop al de rest dat ze doen, daarom vragen ze een grondige evaluatie van de MAP-meetpunten. Dat gaan we natuurlijk ook doen. Wat de verschillende maatregelen betreft, de terugverdieneffecten en de bemestingsruimte die je terugkrijgt als je goede praktijken toepast: vandaag zijn er verschillende technieken bij het bemesten, na advies – dat is altijd wetenschappelijk onderbouwd. Er werd ‘as soon as possible’ een uniformisering gevraagd aan ILVO. Ik kan vandaag geen datum meegeven. Dat is een ‘work in progress’. Over de vragen met betrekking tot derogatie en RENURE: we hebben de evaluatie van de Nitraatrichtlijn besproken met mevrouw Roswall. We hebben het belang van derogatie opnieuw op tafel gelegd. We zijn daar voorstander van. Nederland heeft dat bepleit in een schrijven. We hebben ons daarbij aangesloten. De vorige Europese Commissie heeft erkend dat dat sowieso mogelijk moet zijn voor hen. Op dat vlak kijk ik vol verwachting uit naar de heer Hansen. In de gesprekken met hem als nieuwe Eurocommissaris voor Landbouw, voel ik dat hij dat idee ook is genegen in het kader van een meer structurele landbouw. We kijken daarnaar uit. Vanuit Vlaanderen zijn we pleitbezorgers om dat mogelijk te maken. Er werd nog gevraagd naar de kosten in het kader van de flankering of de instap. Op de kostenberekening hebben we niet direct zicht, collega’s, maar als je met de landbouwers spreekt, worden de bijkomende verstrenging en de bijkomende maatregelen niet op applaus onthaald, want dat grijpt in op de productie. Maar men neemt zijn verantwoordelijkheid. Men vraagt dat ook de anderen in de samenleving dat doen. Op het Europese niveau komt er een evaluatie van de Nitraatrichtlijn – de 170 kilogram stikstof per hectare per jaar. We hebben op het Europese niveau een aantal zaken aangekaart. Dat is een herhaling van de vorige legislatuur. We moeten nu uitkijken in welke mate we daarmee aan de slag kunnen gaan.",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Arnout Coel (N-VA),Mijn buurman is een beetje zenuwachtig omdat u niet bent ingegaan op zijn suggestie voor een Vlaams-Waalse samenwerking om mest te kunnen uitwisselen.,dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Minister Jo Brouns,"We hebben die vraag daar al neergelegd. Het is een bekende vraag, maar ze moeten onze mest willen ontvangen.",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de vervolgstappen en de Europese context van het zevende Mestactieprogramma,,,,speech,,Arnout Coel (N-VA),"Ook vanuit onze fractie is er steun voor een goede confederale samenwerking tussen Vlaanderen en Wallonië om mesttransfers te organiseren. Minister, bedankt voor uw bijkomende toelichting. Het is een dossier dat nog wat vervolgstappen zal kennen. We zien elkaar later nog eens terug.",dinsdag 18 februari 2025,1871048.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871048
over de aanpak van sigarettenpeuken in zwerfvuil,,,,speech,,Stijn De Roo (cd&v),"Minister, zwerfvuil en sigarettenpeuken blijven een hardnekkig probleem in Vlaanderen. Uit cijfers van de Openbare Vlaamse Afvalstoffenmaatschappij (OVAM) blijkt dat 6.609 mensen in 2024 op heterdaad betrapt werden tijdens het weggooien van zwerfvuil. In 93 procent van de gevallen ging het om een sigarettenpeuk. Dit wijst erop dat veel rokers het nog steeds niet als zwerfvuil beschouwen, terwijl de impact op het milieu groot is. Peuken bevatten schadelijke stoffen zoals teer, nicotine en zware metalen, die in de omgeving terechtkomen. Bovendien breken de kunststof filters niet volledig af en dragen ze bij aan de verspreiding van microplastics. Hoewel handhaving een belangrijke rol speelt, met GAS-boetes tot 500 euro voor overtreders, blijft het probleem bestaan. Sensibiliseringscampagnes van organisaties zoals de OVAM en Mooimakers tonen aan dat bewustwording een sleutelfactor is, maar er is meer nodig om een mentaliteitswijziging teweeg te brengen. Vandaar dat ik twee vragen voor u heb, minister. Welke bijkomende maatregelen overweegt u om het aantal sigarettenpeuken in het zwerfvuil terug te dringen, naast de bestaande sensibiliseringscampagnes en handhavingsacties? Hoeveel GAS-boetes zijn er in de afgelopen jaren effectief uitgeschreven voor het weggooien van sigarettenpeuken, en is er een evolutie merkbaar?",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Sanne Van Looy (N-VA),"Ik heb inderdaad een gelijkaardige vraag. Rondslingerende sigarettenpeuken zijn kleine boosdoeners, maar wel een groot probleem. Uit het zwerfvuilonderzoek van de OVAM uit 2022 bleek dat sigarettenpeuken met 41 procent de zwerfvuilkampioen zijn van ons afval. Daarna volgen kauwgom met 15 procent en vervolgens plastic verpakkingen met 7 procent. Vorige week kregen we opnieuw een realitycheck, want in Mechelen gooit vier op de tien rokers peuken achteloos op de grond. Ook aan de kust stellen ze vast dat sigarettenpeuken, tussen alle rotzooi op het strand, een probleem zijn. Tijdens de vorige legislatuur werd er al geëxperimenteerd met een proefproject waarbij draagbare zakasbakjes verkocht werden. Mooimakers en de gebruikers waren daarover enthousiast, maar het was nog te weinig bekend. In 2021 was er ook het onderzoek naar de effectiviteit van peukenrecipiënten aan drukke openbaarvervoerstopplaatsen. Daaruit bleek dat het plaatsen van een peukenrecipiënt zorgt voor een significante daling van het aantal peuken op de grond. Minister, mijn vraag aan u is: welke oplossingen kunnen volgens u bijdragen tot minder sigarettenpeuken op de grond? Bent u van oordeel dat draagbare asbakjes een rol kunnen spelen bij het sigarettenpeukvrij maken van Vlaanderen?",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Minister Jo Brouns,"De aanpak van die problematiek verloopt via zes pijlers, die u waarschijnlijk welbekend zijn: preventie, infrastructuur, omgeving, communicatie, participatie en handhaving. Mooimakers ondersteunt lokale besturen al jaren in hun integrale aanpak van deze vervuilingsproblematiek via die zes pijlers. Belangrijke uitganspunten daarbij zijn enerzijds de praktijkonderzoeken en studies die Mooimakers door de jaren heen uitvoerde, ook rond de peukenproblematiek, en anderzijds de praktijkervaring van de lokale besturen. Deze kennis en ervaring deelt Mooimakers op regelmatige basis met de lokale besturen via maandelijkse nieuwsbrieven, een kennisdatabank, opleidingen en infosessies. Lokale besturen kunnen inhoudelijke en financiële ondersteuning krijgen voor hun aanpak van sigarettenpeuken, hetzij binnen een project rond zwerfvuil en sluikstorten, hetzij tijdens een coachingstraject. Ik zie dan ook heel wat steden, gemeenten en afvalintercommunales die daar ook vandaag al werk van maken. Bij de recente wijziging inzake het rookverbod op specifieke openbare locaties voorzag Mooimakers een richtlijn voor lokale besturen voor de omgang met sigarettenpeuken. In de webwinkel van Mooimakers is er permanent een gratis aanbod van communicatiemateriaal rond sigarettenpeuken: affiches, preventievideo’s, advertenties, ideeën voor berichten op sociale media, spuitsjablonen voor naast het rioolputje en nog dergelijke voorbeelden. Dit werd recent nog aangevuld met een spuitsjabloon om rokers nog beter de weg te wijzen naar een peukenrecipiënt. In de laatste communicatiecampagne, in het kader van de Week van de Handhaving in 2024, werd er nogmaals op gewezen dat het op de grond gooien van peuken kan leiden tot een fikse boete. Ook in 2025 zal Mooimakers blijven inzetten op de peukenproblematiek, want het is inderdaad belangrijk om daar toch wel doorgedreven op te blijven inzetten. Mooimakers zal dat blijven doen door de ondersteuning van lokale besturen, maar ook door rechtstreeks te communiceren en te informeren, en de Vlaming te sensibiliseren. Een belangrijke focus dit jaar zal komen te liggen op de schadelijkheid van de peuken voor het milieu. Uit een studie naar daderprofielen bij zwerfvuil, die in 2024 werd opgeleverd, bleek daar toch wel nood aan te zijn. Collega Van Looy, ik ben ervan overtuigd dat draagbare asbakjes inderdaad een deel van de oplossing zijn. Uit verschillende onderzoeken blijkt dat rokers daar ook voor openstaan. Draagbare asbakjes worden in de communicatie van Mooimakers dan ook geregeld naar voren geschoven als een onderdeel van de oplossing. Steeds meer lokale besturen bieden daarom draagbare asbakjes aan en doen aan bewustmaking daarover richting hun inwoners. Vooral onderweg, wanneer er geen vuilnisbak in de buurt is, maar ook op momenten zoals grootschalige evenementen en dergelijke, kunnen rokers zo hun peuken bijhouden en op een later tijdstip weggooien. Collega De Roo, in de jaarlijkse enquête die de OVAM doet bij lokale besturen over hun handhaving op zwerfvuil en sluikstorten, is er helaas geen uitsplitsing per fractie. Het is dus niet mogelijk om de resultaten en evolutie voor de boetes op sigarettenpeuken specifiek weer te geven. Ik kan u wel de tendens meegeven van het totale aantal GAS-boetes voor zwerfvuil en sluikstort. We zien dat er sinds 2021 een stijging is in de handhaving op zwerfvuil en sluikstorten. Dat kan mede verklaard worden door de inzet van OVAM’s zwerfvuilhandhavers. Ik geef wat cijfers mee. Als je de totale evolutie bekijkt, is het opvallend om te zien dat het van 2020 tot 2023 van 6872 naar 19.861 boetes gaat over heel Vlaanderen. De cijfers zijn ook uitgesplitst per provincie. In Antwerpen bijvoorbeeld gaat het om 6309 boetes, in Limburg 4427, in Oost-Vlaanderen 2205, in Vlaams-Brabant 3750 en in West-Vlaanderen 3170. En we komen, in vier jaar tijd, van cijfers die ver onder de tweeduizend liggen. Dat is toch wel een positieve evolutie op dat vlak.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Stijn De Roo (cd&v),"Dank u voor uw antwoord, minister. Ik ga zelf af en toe mee met een zwerfvuilactie en dan merk je dat blikjes en plastic afval het grootste volume innemen van wat je daar opraapt, maar dat qua aantallen de sigarettenpeuken wel het hoogste aantal uitmaken. Het is dus wel degelijk nog een heel belangrijke problematiek, jammer genoeg. Ik ben blij dat u hebt erkend dat die problematiek er nog steeds is en vooral dat hij bij de OVAM ook op de radar staat, zodat men er in 2025 verder mee aan de slag gaat. Ik denk vooral dat er een mentaliteitswijziging moet komen. En ik merk dat die er meer en meer komt bij rokers. Vroeger was het inderdaad de gewoonte bij rokers om een sigaret ergens te gooien waar ze dan kan uitdoven, terwijl ik nu meer en meer mensen, ook jongere generaties, de sigaret zelf zie uitdoven, om dan de peuk uiteindelijk mee te nemen, al dan niet in zo’n draagbaar asbakje. Ik geloof daar zelf niet echt in, maar goed, als dat voor een aantal mensen kan helpen, zoveel te beter. Ik denk dat die mentaliteitswijziging nog verder moet worden doorgevoerd. In die zin hoor ik van u vooral dat Mooimakers verder inzet op de weg die men al is ingeslagen: vooral blijven sensibiliseren en blijven inzetten op die zes pijlers. Jammer genoeg is daar dan ook handhaving voor nodig. Dat is het sluitstuk van de zes pijlers. U noemt het een positieve evolutie. Het is natuurlijk goed dat de pakkans toeneemt, maar de echte positieve evolutie zou natuurlijk zijn dat de pakkans even hoog blijft, maar het aantal boetes verder daalt. Dat zou de echte positieve evolutie zijn waarnaar we willen werken. Ik heb geen bijkomende vraag. Ik heb uit uw antwoord gehoord dat het een prioriteit blijft en ik vraag dan ook om dat de komende jaren zeker verder op de radar te houden.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Sanne Van Looy (N-VA),"We zijn allemaal verantwoordelijk om onze straten proper achter te laten. Dat is natuurlijk in de eerste plaats wie iets vuils in zijn handen heeft. Een roker heeft in de eerste plaats zelf de verantwoordelijkheid om ervoor te zorgen dat die sigarettenpeuk niet op de grond belandt. Ik denk dat er inderdaad nog wel wat winstmarge is in het duidelijk maken van hoeveel schade de sigarettenpeuk aan het milieu kan veroorzaken, en dus om die verantwoordelijkheidszin bij de gebruiker nog wat meer aan de orde te brengen. Ik weet niet of het er iets mee te maken heeft, maar uit de cijfers van de eerste zes maanden van 2023 blijkt dat 92 procent van de boetes die zijn uitgeschreven, over peuken gaan. Is dat omdat de pakkans hoger ligt bij wie sigaretten op straat gooit? Het heeft er misschien niet rechtstreeks mee te maken, maar het zou wel kunnen, doordat het meer achteloos in de omgeving wordt weggegooid dan andere soorten zwerfvuil. Als we naar verantwoordelijkheden kijken, is er natuurlijk ook de verantwoordelijkheid van wie de sigaretten produceert. Onze vorige minister van Omgeving vond het belangrijk dat de sigarettenproducenten daarvoor opdraaiden. Hoe kijkt u daarnaar, minister, in het kader van uitgebreide producentenverantwoordelijkheid? En tot slot heb ik nog een meer algemene vraag in verband met zwerfvuil. Ik heb daar een paar maanden geleden ook een vraag over gesteld. Toen zei u dat er een herberekening was van de kosten verbonden aan zwerfvuil. Wat is de stand van zaken van die herberekening?",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Lydia Peeters (Open Vld),"Minister, de collega’s kaarten deze problematiek sowieso terecht aan. We weten dat er vanaf januari van dit jaar nog een uitbreiding van de rookvrije zones is geweest. Acht men niet dat de problematiek alleen nog maar zal toenemen? Dan is handhaving natuurlijk een zeer belangrijk aspect in deze kwestie, naast sensibilisering uiteraard. Ik denk dat de producentverantwoordelijkheid hier iets minder aan de orde is, want het is niet de producent die zegt dat men de peuken maar op de grond moet gooien. Wel denk ik dat we moeten bekijken of er met de uitbreiding van de rookvrije zones niet nog meer moet worden ingezet op sensibilisering, en eventueel ook op handhaving, maar we weten dat dat laatste uiteraard moeilijk is. De peuken vinden we wel terug in het milieu, maar het is vaak moeilijk om iemand op heterdaad te betrappen.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Minister Jo Brouns,"Dat klopt. Collega De Roo, het is zeker waar dat we met eenzelfde handhavingscapaciteit of een die nog toegenomen is, met nog meer vrijwilligers, het liefst heel lage cijfers en een dalende trend hadden willen tonen. Het omgekeerde is inderdaad waar. Dat heeft vooral te maken met een zekere alertheid die er toch ook wel is daaromtrent. We hebben het hier al vaak gehad over onze ergernissen als samenleving ten aanzien van zwerfvuil. Het is ronduit asociaal gedrag, dat niet past in onze samenleving. Ik denk dat het niet anders kan worden benoemd, als men zijn afval gewoon laat rondslingeren. Er waren een aantal vragen. Over de herberekening van de kosten moet ik het antwoord op dit ogenblik schuldig blijven. Wel is het inderdaad zo dat mijn voorganger, minister Demir, aan de slag is gegaan met het samenwerkingsakkoord rond de uitgebreide producentenverantwoordelijkheid en zwerfvuil, waar dus ook de kosten voor de tabaksproducenten in zaten, maar dat is tot op heden nog nooit voor definitieve goedkeuring voorgelegd. We pakken dat nu dus opnieuw op. Er is ook een samenwerkingsakkoord met Wallonië en Brussel. Collega Van Looy, de tabaksproducenten zullen dus zeker worden meegenomen in de aanpak van de doorrekening van de kosten van het zwerfvuil. De herberekening is blijkbaar in het najaar gecommuniceerd, vertelt men mij nu. Die vindt u terug op de website van de Vereniging van Vlaamse Steden en Gemeenten (VVSG), maar sindsdien is er nog niet in een nieuwe herberekening voorzien.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Stijn De Roo (cd&v),"Minister, dank u voor uw bijkomend antwoord. We zullen met zijn allen die zwerfvuilproblematiek moeten aanpakken. Vooreerst moeten we natuurlijk hen die zomaar achteloos afval, waaronder peuken, weggooien, daarop aanspreken, en daarop sensibiliseren, maar ook handhaven. Ik denk dat we dat met zijn allen moeten doen. Vlaanderen creëert daar een kader voor. De OVAM voorziet in de uitvoering daarvan. Maar ook onze lokale besturen zijn daar een partner in. Onder andere door aangepaste infrastructuur, bijvoorbeeld aangepaste vuilbakken waarin ook asbakken geïntegreerd zijn, kun je op een aantal plekken wel zorgen voor de vermindering van zwerfvuil, van sigarettenpeuken. Ik ben dus blij dat u dit verder opvolgt en kijk ook verder uit naar de resultaten van de OVAM.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de aanpak van sigarettenpeuken in zwerfvuil,,,,speech,,Sanne Van Looy (N-VA),"Roken is een slechte gewoonte, ik denk niet dat iemand dat betwist. Maar het is ieders eigen keuze om daar wel of niet mee te beginnen. Wat wij als samenleving echter niet mogen accepteren, is dat die sigarettenpeuken achteloos op de grond worden gesmeten. Ik vind het dus wel belangrijk dat er goed wordt ingezet op handhaving. Die mag wat mij betreft zeker nog worden opgedreven. Minister, ik ben ook heel blij te horen dat u ook de sigarettenproducenten aan hun mouw zult trekken, dat u dat opnieuw oppakt.",dinsdag 25 februari 2025,1874280.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874280
over de Natuurherstelwet en de optie om in te schrijven op alle mogelijke uitzonderingen,,,,speech,,Mieke Schauvliege (Groen),"Minister, op 19 februari moest België aan de Europese Commissie laten weten of het uitzonderingen wenst op bepaalde opgelegde herstelmaatregelen. Vlaanderen houdt alle opties open en duidt alle mogelijke afwijkingen en flexibele opties aan. Nog voor er een plan of budget op tafel ligt, kiest Vlaanderen er dus voor om alle mogelijke achterpoortjes en uitzonderingen open te houden. De focus van Vlaanderen lijkt duidelijk: in plaats van nu al alles in het werk te stellen om de quick wins voor de uitvoering van de Natuurherstelwet uit te voeren, stelt u alles in het werk om er onderuit te komen. De Europese Natuurherstelverordening bevat specifieke uitzonderingsgronden die lidstaten kunnen inroepen. Zo zijn er uitzonderingen mogelijk voor projecten die verband houden met hernieuwbare energie en nationale defensie. Daarnaast kunnen lidstaten bepaalde herstelverplichtingen uitstellen of aanpassen in gevallen van grootschalige overmacht, onvermijdelijke habitattransformaties of rekening houdend met regionale en plaatselijke kenmerken en bevolkingsdichtheid. Uitzonderingen zijn dus niet de norm. De uitzonderingen gaan daarenboven gepaard met een compensatieregeling om ervoor te zorgen dat de Natura 2000-doelen binnen de grotere biografische regio zeker gerealiseerd kunnen worden. Als er al uitzonderingen worden toegestaan, komen ze mogelijks met een prijs. Mijn vragen aan u, minister: op welke artikels en deelartikels zijn uitzonderingen aangevraagd? Wat is in deze fase de verantwoording om alle mogelijke uitzonderingen in de Natuurherstelwet aan te vragen? Terwijl het wenslijstje met uitzonderingen al bij de Europese Commissie ligt, blijft het voorlopig stil over hoe de uitvoering van de Natuurherstelwet gefinancierd zal worden. Hoe wordt de financiering van de natuurherstelmaatregelen eigenlijk voorzien? Zijn er specifieke budgetten toegewezen? Want uit de hoorzitting bleek dat alvast niet het geval.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Minister Jo Brouns,"Collega’s, in het regeerakkoord is over de Natuurherstelwet het volgende opgenomen: “We benutten maximaal de koppelkansen om de doelen te bereiken en de in de wet voorziene afwijkingsmogelijkheden die bij de opmaak van de nationale plannen kunnen worden ingezet.” De uitzonderingen onder artikel 4.14, 4.15 en 4.16, worden generiek voorzien op de artikelen 4.11 en 4.12, dat gaat over het zogenaamde verslechteringsverbod, en moesten dus niet apart aangevraagd te worden. Het gaat meer bepaald over overmacht, onvermijdelijke habitattransformaties die rechtstreeks het gevolg zijn van de klimaatverandering en handelingen of nalatigheid door derde landen waarvoor de betrokken lidstaat niet verantwoordelijk is. Daarnaast kan een plan of project van groot openbaar belang, waarvoor geen minder schadelijke alternatieve oplossingen beschikbaar zijn, buiten de Speciale Beschermingszones (SBZ) afwijken van artikel 4.11 en 4.12. In de Speciale Beschermingszones blijven de Habitat- en Vogelrichtlijnen gelden en moet voor afwijkingen de zogenaamde ADC-procedure gevolgd worden: een alternatievenonderzoek, dwingende redenen van openbaar belang moeten aangetoond worden en de compensatie moet volgen. Het gaat dus enkel nog om de mogelijke uitzondering beschreven in het artikel 4.13 van de Herstelverordening. De lidstaten dienden de Europese Commissie voor 19 februari laatstleden in kennis te stellen van hun voornemen om de bepaling toe te passen en de daaraan verbonden voorwaarden te vervullen. De manier waarop deze vervuld worden, moet beschreven worden in het nationaal herstelplan. Het effectief benutten van deze mogelijkheid kan volgens deze regeling dus pas na de definitieve indiening van het Nationaal Herstelplan bij de Europese Commissie. Dat moet volgens de verordening gebeuren uiterlijk 1 september 2027. Het is een complexe regeling, die ik u graag ook even verder verduidelijk. Het artikel 4.13 maakt het mogelijk om buiten de Speciale Beschermingszones de toepassing van de bepalingen in de Natuurherstelverordening ter voorkoming van verslechtering op een specifieke, meer flexibele manier toe te passen. Het benutten van deze mogelijkheid is aan voorwaarden, zoals alternatieven en compensatie, onderworpen. Ik wijs erop dat deze logica nu niet rechtstreeks van toepassing gemaakt wordt. Het enige dat wij nu doen, is melden aan de Europese Commissie dat Vlaanderen in de toekomst van die optie gebruik wil maken. Onder artikelen 6 en 7 zijn bovendien enkele vrijstellingen voorzien, welke gedeeltelijk optioneel zijn en uitwerking moeten krijgen in het Natuurherstelplan. Het gaat om activiteiten die de nationale defensie dienen of uitwerking geven aan projecten die energie opwekken uit hernieuwbare bronnen. Ik ga in op uw tweede vraag. Op dit moment gaat het om een principiële keuze, die volgt uit het regeerakkoord en het standpunt van de vorige Vlaamse Regering in het proces voor de goedkeuring van de Natuurherstelverordening. Vlaanderen was kritisch vanwege de socio-economische gevolgen. Vandaar de keuze om, waar mogelijk, de doelstellingen en verplichtingen van de Natuurherstelverordening flexibel en op maat van Vlaanderen toe te passen. De precieze modaliteiten zullen, zoals al gezegd, in het herstelplan worden beschreven volgens de bepalingen van de verordening. Er zijn zes beleidsvoorbereidende werkgroepen aan de slag voor de opmaak van het Natuurherstelplan. Een van de opdrachten voor elk van die werkgroepen is een antwoord formuleren op de volgende vraag: in welke mate zullen de Natuurherstelverordening en het nationaal herstelplan het toekomstige Vlaamse natuurbeleid mee bepalen? Die vraag omvat de volgende deelvragen: hoever komen we met het huidige beleid, denk bijvoorbeeld aan de Programmatische Aanpak Stikstof (PAS) of aan Blue Deal? Hoe groot is de afstand tot de streefdoelen en verplichtingen van de Natuurherstelverordening? Welke extra maatregelen zijn absoluut noodzakelijk om die te halen? Welke mensen, middelen en instrumenten moeten we daartoe inzetten? Dat zijn belangrijke vragen. Het lijkt me evident dat er pas een middelentoewijzing kan gebeuren wanneer er een onderbouwd en uitgewerkt antwoord op deze vragen is. Ik zal de betrokken administraties vragen om een slim systeem van labeling te ontwikkelen, om zo inzicht te krijgen in alle budgetten die passen binnen de uitvoering van de Natuurherstelverordening. Ik wil ook nog meegeven dat budgetten die onder de bevoegdheid van collega-ministers vallen, kunnen bijdragen aan de realisatie van de Natuurherstelverordening.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Mieke Schauvliege (Groen),"Minister, we hebben hier een hoorzitting gehad waarin de administratie de verschillende stappen heeft toegelicht. Het is fijn om te horen dat die exact hetzelfde vertellen als wat u hier komt vertellen, namelijk dat het allemaal nog heel lang zal duren. Vorige week beweerden collega’s van de N-VA in deze commissie dat er een politiek akkoord is dat de middelen voor natuurherstel uit de middelen van de stikstofsanering moeten komen. Als ik terugkijk naar de hoorzitting over de Natuurherstelwet, kwam daarin naar voren dat de middelen van de stikstofsanering onderdeel zijn van de totale maatregelen die moeten worden genomen voor het natuurherstel, maar dat dat absoluut niet volledig dekkend is voor de uitrol van alle elementen die leiden tot natuurherstel. Minister, ik hoor u daarnet een heel traject opsommen over hoe u finaal tot de financiering van het natuurherstel zou komen. Ik had graag van u vernomen welke budgetten er voor 2025 al voorzien zijn voor natuurherstel, naast de reguliere budgetten rond natuur. U hebt vorige week immers gezegd dat er 80 miljoen euro wordt voorzien. Op de hoorzitting hebben we gehoord dat het over 52 miljoen euro gaat. Maar tijdens de uiteenzetting van de administratie heb ik vernomen dat dat op dit moment niet voldoende is om aan de voorwaarde van de Natuurherstelwet te voldoen. Minister, wat is er nu precies voorzien? Wanneer gaat u bepalen hoeveel budget er nodig zal zijn? Want koken kost geld en hoe langer u wacht, hoe langer het zal duren vooraleer er echt maatregelen kunnen worden genomen.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Sanne Van Looy (N-VA),In het regeerakkoord staat dat we maximaal koppelkansen zullen benutten om de doelen te bereiken en ook dat we zullen gebruikmaken van de voorziene afwijkingsmogelijkheden. Er staat ook dat er wordt voorzien in de vereiste inspraak en monitoring. Ik denk dat dat laatste heel belangrijk is. Welke vormen van inspraak werden er voorzien in het traject naar het aanvragen van die afwijking? Welke monitoring zult u daar nog verder voorzien? Tot slot: Vlaanderen is dichtbevolkt en de Natuurherstelwet is generiek. Daarom staan die uitzonderingen ook in de wet. Maar ik wil hier toch nog eens heel duidelijk benadrukken dat gebruikmaken van een uitzondering niet gelijk is aan het geen belang hechten aan natuurherstel. Ik denk dat we het daarover allemaal eens zijn.,dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Andy Pieters (N-VA),"Mevrouw Schauvliege wees terecht naar de middelen van de stikstofprovisie die kunnen en zullen worden ingezet voor het stikstofsaneringsplan. Ik denk dat mevrouw Van der Spiegel tijdens de hoorzitting een goede diagram heeft getoond, waarmee ze duidelijk maakt dat de Natuurherstelwet het stikstofsaneringsplan omvat, maar natuurlijk meer zal vergen dan dat. Daarbij heeft ze ook heel duidelijk gemaakt dat ze nog de impact in kaart aan het brengen zijn van wat er dan allemaal nodig is naast stikstofsaneringsplan. Maar wat wel duidelijk is, is dat er al een vraag was om ongeveer 52 miljoen euro uit de stikstofprovisie toe te wijzen aan de twee entiteiten, enerzijds het Instituut voor Natuur- en Bosonderzoek (INBO) en anderzijds het Agentschap voor Natuur en Bos (ANB). Kunt u duiden wat daarvan de stand van zaken is?",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Kris Verduyckt (Vooruit),"Voor Vooruit is het implementeren van de Natuurherstelwet tegen 2030 heel belangrijk voor de gezondheid van de Vlamingen, voor de staat van onze natuur en ook voor onze waterkwaliteit. Het staat ook in het regeerakkoord. Minister, u zegt dat de vorige Vlaamse Regering kritisch was. Dat kan zijn, maar het huidige regeerakkoord is vrij duidelijk. Het regeerakkoord is ook heel coulant, want het geeft inderdaad de mogelijkheid om gebruik te maken van die uitzonderingen, maar voor alle duidelijkheid: er is wel geen enkele vrijgeleide om onder de Natuurherstelwet uit te komen. In de hoorzitting hoorden we dat we al negen maanden achter zijn op het schema. Ik heb nog niet veel gelezen over natuurherstelmaatregelen, wel over een onrealistisch idee over het verplaatsen van natuurgebieden. Wel, dan maakt mij dat vandaag nog niet enthousiast over de aanpak inzake natuurherstel. Minister, voor ons is het heel duidelijk: onze natuur in een bijzonder slechte staat. We spraken in het regeerakkoord af dat u daar komaf mee maakt. Wij rekenen dus op u. Het zou wel goed zijn dat we snel ook wat concreet zicht zouden krijgen op herstelmaatregelen. Ik vraag me dus af wanneer we daar in het voorgestelde traject een zicht op zullen krijgen.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Minister Jo Brouns,"Dank u wel, collega’s. Het is inderdaad zeker zo dat een deel van de middelen waarin is voorzien voor de stikstofsanering ook in functie van natuurherstel zal worden ingezet. Ik vind het ook belangrijk om dat sterk te benadrukken: er wordt altijd gefocust op het draaien aan de stikstofknop voor het verbeteren van onze natuur, maar natuurbeheer en natuurherstel zijn minstens zo belangrijk. Die middelen worden daar dus ook voor ingezet, naast de reguliere budgetten uit de PAS-provisie. Meer nog, we bereiden nu volop een dossier voor, nog voor dit voorjaar, in functie van natuurherstel en dus ook gericht op de inzet van die PAS-provisie. Wat de uitvoering van de Natuurherstelwet betreft, werd verwezen naar de datum, september 2027. Dat is nadien van kracht, maar dat betekent niet dat we daarvoor niets zullen doen qua natuurherstel. Koppelkansen voor natuurherstel: ja, maximaal. De gevraagde uitzonderingen zijn ingegeven door zorgen uit het verleden. Ik heb het recent nog aan de Europese collega’s gezegd: ongelijke situaties mag je niet gelijk beoordelen. Wij zitten hier in een bijzonder unieke situatie. Wat de juridische connotatie van verslechteringsverboden betreft: in hoofde van een jurist of een rechter is dat vaak bijzonder risicovol qua beoordeling. We hebben het daar daarstraks nog over gehad. Collega’s, de middelen daarvoor zullen dus zeker vrijgemaakt kunnen worden, dus ook uit de PAS-provisie. Collega Verduyckt, u hoeft zich geen zorgen te maken als het gaat over het verplaatsen van natuur. Dat is nu net voor een stuk ingegeven door de vraag waar je welke natuur het best kunt realiseren. Ik heb ook wel gelezen dat dat misschien heel fout geïnterpreteerd kan worden, alsof we ergens iets met de schop gaan uitgraven. De voorbije dagen zijn natuurverenigingen zelf nog met ideeën en voorstellen gekomen op dat vlak, omdat er bepaalde plaatsen in Vlaanderen zijn waar nieuwe habitats misschien meer kansen kunnen krijgen dan sommige die vandaag verstikt worden door bepaalde economische activiteiten. Ik denk dat we dus gewoon heel pragmatisch openheid aan de dag moeten durven te leggen als het specifiek gaat over uw zorg rond het verplaatsen van natuur. Collega’s, ik kan alleen maar zeggen dat die koppelkansen en die uitzonderingen ingegeven zijn door een oprechte bekommernis om aan natuurherstel te doen op maat van Vlaanderen, gelet op de ruimtelijke uitdagingen die wij hier hebben om economie en ecologie met elkaar te blijven verbinden.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de Natuurherstelwet en de optie om in te schrijven op alle mogelijke uitzonderingen,,,,speech,,Mieke Schauvliege (Groen),"Minister, dat u aan natuurherstel doet op maat van Vlaanderen, het zou er nog maar aan ontbreken, maar dat betekent dat, aangezien we met veel zijn, we ook veel natuur nodig hebben om aan onze behoeftes te kunnen voldoen om te genieten van de natuur, om aan recreatie te doen, om tot rust te komen. In plaats van te downsizen zou het dus meer gepast zijn om te ‘upsizen’. Ik hoor u eigenlijk opnieuw geen concrete beloften maken. U kunt ze vrijmaken, maar zult u ook de budgetten vrijmaken, en wanneer? (Opmerkingen van minister Jo Brouns) U zegt dat er dit voorjaar een plan komt. Ik hoop dat dit voorjaar de mensen van het agentschap en alle anderen die met natuurherstel bezig zijn, aan de slag kunnen, desnoods met de schop in de grond, als u het zo beter begrijpt, zodat men echt werk kan maken van natuurherstel, want wat u mij hier geantwoord hebt, biedt helemaal geen vertrouwen. Ik hoor u alleen maar spreken over een deel van het budget voor stikstofsanering, maar eigenlijk heeft de administratie hier gezegd dat dat budget voor stikstofsanering totaal niet voldoende is om aan de noden te voldoen, om aan dat natuurherstel te werken. In plaats van zo lang mogelijk te dralen, zo veel mogelijk af te pingelen, zou u dus zo snel mogelijk vooruit moeten gaan en proberen te zoeken naar extra middelen, zodat elke Vlaming in zijn of haar buurt op wandelafstand kan genieten van een stukje natuur of een beetje bos.",dinsdag 25 februari 2025,1874747.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874747
over de dagvaarding door de Europese Commissie bij het Hof van Justitie voor een falend mestbeleid,,,,speech,,Mieke Schauvliege (Groen),"Minister, deze zomer was er al het nieuws dat de Europese Commissie België zou dagvaarden bij het Hof van Justitie om een procedure op te starten. De Europese Commissie is immers van oordeel is dat het Vlaamse Gewest zijn verplichtingen in het kader van de Nitraatrichtlijn niet is nagekomen. Minister, als de Europese Commissie zo’n uitspraak doet, dan verwacht ze dat de lidstaat – ik citeer de Europese Commissie – “dringend en onverwijld overgaat tot aanscherping”. Vlaanderen deed dat helemaal niet. Integendeel, er was al een akkoord tussen landbouw- en natuurverenigingen om een voorstel van het Mestactieplan (MAP) te laten doorrekenen. Dat is doorgerekend. Daaruit bleek dat uw eigen administratie en ook de Europese Commissie toen hebben gezegd dat het ontoereikend was. Desondanks hebt u nog een meer afgeslankt MAP laten goedkeuren eind december 2024. De Europese Commissie oordeelt dan ook uiteraard dat Vlaanderen na het aannemen van het decreet-MAP 6 niet de nodige maatregelen heeft genomen om te voldoen aan de verplichtingen uit de Nitraatrichtlijn. De Europese Commissie verwijst ook naar het feit dat er geen milieueffectenrapportage werd uitgevoerd, waardoor niet kon worden besloten dat MAP 7 effectief en toereikend is. Het verzoekschrift waarmee de Europese Commissie naar het Hof van Justitie gaat, is ingediend op 24 januari 2025. Dat konden we alleszins lezen in het maandelijkse overzicht dat het Vlaams Parlement ontvangt. Minister, op 12 februari antwoordde u in de plenaire vergadering op een vraag van mij over de vernietigende reacties van de Europese Commissie op de stroomgebiedbeheerplannen: “Er werd ook verwezen naar het MAP. Ik heb dat in het eerste deel van mijn antwoord gezegd, omdat de Europese Commissie in de beoordeling daar nog geen rekening mee heeft gehouden. Ook daar verwachten we positieve effecten.” Minister, vorige week antwoordde u in deze commissie op de vraag van collega Coel het volgende: “ Bovendien werd eind vorig jaar door dit parlement het aangepaste mestbeleid goedgekeurd dat inderdaad nog niet in de analyse van de Commissie kon worden meegenomen. In die zin zijn die aanbevelingen op dat punt alvast ietwat gedateerd.” Minister, dat verzoekschrift van de Europese Commissie laat niets aan de verbeelding over. Er staat heel duidelijk in dat MAP 7, versie december 2024, wel degelijk is meegenomen in haar beoordeling. Minister, aan de hand van wat ik heb gelezen in het overzicht dat de Europese Commissie ook aan het Vlaams Parlement heeft overgemaakt en aan de hand van de uitspraken die u tot tweemaal toe hebt gedaan, kan ik eigenlijk niet goed verklaren waarom u tot tweemaal toe hebt beweerd dat de Europese Commissie de nieuwe maatregelen van het MAP nog niet heeft beoordeeld, terwijl dat dat toch heel duidelijk in dat verzoekschrift van het Hof van Justitie van 24 januari is opgenomen. Minister, hoe verklaart u uw uitspraken ten opzichte van de uitspraken in het verzoekschrift van de Europese Commissie? Wat is uw reactie? En hoe gaat u remediëren zodat onze grachten, rivieren en grondwaterlagen niet langer vervuild worden door te veel nitraten?",dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,,– Lydia Peeters treedt als voorzitter op.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Mieke Schauvliege (Groen),Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Andy Pieters (N-VA),Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Kris Verduyckt (Vooruit),Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Bart Dochy (cd&v),Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Lydia Peeters (Open Vld),Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de dagvaarding door de Europese Commissie bij het Hof van Justitie voor een falend mestbeleid,,,,speech,,Mieke Schauvliege (Groen),Tekstfragment nog niet beschikbaar.,dinsdag 25 februari 2025,1875180.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1875180
over de toezegging van de Vlaamse Milieumaatschappij dat ze een masterplan voor de rivier Berwijn zal opmaken,,,,speech,,Andy Pieters (N-VA),"Het Voerense dorp Moelingen wordt bij zware regenval telkens weer getroffen door wateroverlast. De overstromingen van mei 2024 toonden nogmaals aan dat eerdere verbredingswerken aan de Berwijn in 2022 en de bypass die door de Vlaamse Milieumaatschappij (VMM) werd gerealiseerd, verbetering brachten maar nog altijd onvoldoende waren om het dorp te beschermen. Ondanks nieuwe geplande werken, zoals de verbreding ter hoogte van de voormalige frituur, blijft de bezorgdheid groot dat deze ingrepen slechts een beperkte impact zullen hebben. De VMM heeft volgens de burgemeester van Voeren daarom toegezegd een masterplan voor de Berwijn op te maken met verdere structurele oplossingen. Dit masterplan moet een langetermijnvisie bieden op waterbeheersing in Moelingen en de bredere regio. Aangezien de Berwijn in Wallonië ontspringt, is samenwerking met de Waalse overheid noodzakelijk, onder meer voor de realisatie van bijkomende bufferbekkens in Dalhem en omstreken. Dat brengt mij tot een aantal vragen, minister, want dit probleem is toch wel belangrijk voor de inwoners. Staat u achter de toezegging van de VMM met betrekking tot een masterplan voor de Berwijn? Welke timing en stappen plant de VMM voor de opmaak en uitvoering van het masterplan? Wordt bij de opmaak van het masterplan rekening gehouden met een grensoverschrijdende samenwerking met Wallonië of beperkt het zich tot het Vlaamse grondgebied? Kunt u een stand van zaken geven in verband met het overleg dat u zou voeren met uw Waalse collega, minister Coppieters? Uw woordvoerder kondigde aan dat het overleg mogelijk vervroegd kon worden. Is dat gelukt? Kunt u toelichten of er binnen Interreg Community Initiative (Interreg) of andere Europese subsidieprogramma’s bijkomende financiële steun wordt gezocht om de maatregelen op het terrein te realiseren?",dinsdag 18 februari 2025,1871691.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871691
over de toezegging van de Vlaamse Milieumaatschappij dat ze een masterplan voor de rivier Berwijn zal opmaken,,,,speech,,Minister Jo Brouns,"Dank u wel. Gelet op de grote problemen die de vallei van de Berwijn de voorbije jaren heeft gekend, lijkt het mij evident dat verder wordt gezocht naar oplossingen om de risico’s voor wateroverlast in dit gebied te verminderen. De gemeente Voeren heeft dan ook aan de VMM gevraagd om te onderzoeken welke optimalisatiemogelijkheden er op korte en langere termijn mogelijk zijn. Ik kan dit initiatief zeker ondersteunen, want uiteraard moet er worden gewerkt aan oplossingen voor de overstromingsproblematiek in dit gebied. Aangezien er meer projecten en maatregelen nodig zijn dan er budget beschikbaar is, kijkt de administratie standaard uit naar cofinanciering. Dit is ook zo bij de VMM. Wat grensoverschrijdende samenwerking betreft, antwoordde ik u reeds op uw schriftelijke vraag van begin januari dat de VMM ook contact heeft met de Waalse collega’s en dat er zo goed mogelijk wordt samengewerkt. Aangezien er nog geen masterplan beschikbaar is, kan ik u niet zeggen hoe die samenwerking er concreet zal uitzien. Ik zal de wens tot samenwerking eind maart nog eens ter sprake brengen op het reeds geplande overleg met mijn Waalse collega.",dinsdag 18 februari 2025,1871691.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871691
over de toezegging van de Vlaamse Milieumaatschappij dat ze een masterplan voor de rivier Berwijn zal opmaken,,,,speech,,Andy Pieters (N-VA),"Dank u wel, minister, voor uw helder antwoord. Ik vind het goed dat u de toezegging van de VMM ondersteunt. Het is immers heel belangrijk voor de regio en voor heel wat bewoners die in dat gebied gebouwd hebben en vaak natte kelders hebben, als het al niet erger is. Het is een positieve zaak om naar extra maatregelen te zoeken. Zonder extra buffercapaciteit zullen de problemen zich blijven opstapelen. Ik ben blij dat u dat onderschrijft. Onze fractie ondersteunt een masterplan voor de Berwijn sowieso, maar het is uiteraard ook noodzakelijk dat er stroomopwaarts initiatieven worden genomen. Ik begrijp dat er in Dalhem verschillende initiatieven worden onderzocht om de bergingscapaciteit te verhogen. Dat kan een klein beetje helpen voor de mensen in Woelingen. Het is goed dat u einde maart dat overleg hebt om daar verder op te kunnen aandringen. Hebt u zicht op de timing van het masterplan voor de Berwijn? Is dat nog voor dit jaar of neemt het langer dan een jaar in beslag?",dinsdag 18 februari 2025,1871691.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871691
over de toezegging van de Vlaamse Milieumaatschappij dat ze een masterplan voor de rivier Berwijn zal opmaken,,,,speech,,Minister Jo Brouns,Er is nog geen timing voor het masterplan.,dinsdag 18 februari 2025,1871691.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871691
over de negatieve impact van EU-omgevingswetgeving op Vlaamse kmo's,,,,speech,,Dries Devillé (Vlaams Belang),"De bureaucratische Europese Unie overstelpt Vlaanderen met allerhande EU-wetgeving. Sommige verplichtingen zijn onrealistisch en eenvoudigweg onbetaalbaar, niet alleen voor de Vlaamse overheid, maar ook voor Vlaamse kmo’s, die vaak het tempo financieel niet kunnen volgen. De EU-regeldrift verzwakt bovendien de concurrentiepositie van Vlaanderen. In opdracht van het Departement Omgeving en het Agentschap Innoveren en Ondernemen (VLAIO) werd recent een studie uitgevoerd door de Vlaamse Instelling voor Technologisch Onderzoek (VITO), Möbius en SuMa Consulting, waarin getracht wordt de impact van duurzaamheidsregelgeving onder de EU-Green Deal op de Vlaamse economie en kmo’s in kaart te brengen. Hierbij wordt een tool geïntroduceerd om de EU-omgevingswetgevingen te identificeren die een significante impact hebben op de Vlaamse kmo’s, en dat zowel op economisch, sociaal als milieuvlak. Deze methodiek werd toegepast op een selectie van tien relevante Green Dealwetgevingen. Uit de resultaten is gebleken dat onder andere de Corporate Sustainability Reporting Directive (CSRD), de Ecodesign for Sustainable Products Regulation (ESPR), de Deforestation-free products regulation (EUDR) en de Energy Efficiency Directive (EED) als wetgevingen een negatieve economische impact hebben op Vlaamse kmo-sectoren. Minstens wordt een negatieve impact daarbij verwacht. De negatieve impact ontstaat vaak ook via trickledowneffecten. Via interviews en overlegmomenten met kmo’s en sectororganisaties uit de bouw-, textiel- en voedingssector blijkt dat kmo’s de toenemende EU-duurzaamheidswetgeving weinig positief onthalen. Veel kmo’s stoten daarbij op tijdsgebrek, onvoldoende kennis en beperkte financiële middelen. Minister, wat is uw standpunt omtrent deze EU-regeldrift die een negatieve impact heeft op onze economie in het algemeen, en op de Vlaamse kmo’s in het bijzonder? Welke initiatieven zult u ondernemen om op Europees niveau deze overdreven regulering een halt toe te roepen? Op welke manier zult u vanuit uw bevoegdheid Omgeving ondernemingen en kmo’s ondersteunen om zich door die EU-regeldrift te kunnen loodsen?",dinsdag 18 februari 2025,1871582.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871582
over de negatieve impact van EU-omgevingswetgeving op Vlaamse kmo's,,,,speech,,Andy Pieters (N-VA),"De collega heeft het al goed geduid. In het kader van de verschillende Europese duurzaamheidswetgevingen heeft een studie plaatsgevonden in opdracht van het Departement Omgeving in samenwerking met VLAIO. Die toont aan dat Vlaamse kmo’s worstelen met de steeds complexere regelgeving en bijkomende verplichtingen. De studie zegt uiteraard ook dat de wetgeving ook kansen biedt op het vlak van circulaire economie en milieubescherming. Ik wil inzoomen op een specifiek punt en dat is met name de rol van de Openbare Vlaamse Afvalstoffenmaatschappij (OVAM) en de impact op chemische stoffen zoals PFAS. De Europese regelgeving rond duurzaam productbeleid, hergebruik en milieunormen heeft ongetwijfeld gevolgen voor de sanering, verwerking en monitoring van PFAS en andere zeer zorgwekkende stoffen in Vlaanderen. De kmo’s wijzen op administratieve lasten en onduidelijkheden rond de regelgeving, wat kan leiden tot juridische en economische onzekerheid. Dat brengt mij tot de volgende vragen. Minister, welke rol ziet u voor de OVAM in de implementatie van de EU-duurzaamheidswetgeving, specifiek met betrekking tot de aanpak van PFAS en andere zeer zorgwekkende stoffen? Worden hier extra inspanningen of beleidswijzigingen verwacht? Hoe zult u ervoor zorgen dat de impact van de nieuwe regelgeving op PFAS-gebruik en -sanering, maar ook eventuele andere milieucompartimenten, beheersbaar blijft voor bedrijven, zonder dat dit leidt tot overregulering of economische schade voor kmo’s? De studie wijst op een administratieve last en een beperkt begrip bij kmo’s over de gevolgen van de regelgeving. Hoe zult u, uiteraard in samenwerking met uw collega, minister-president Diependaele, zorgen voor ondersteuning en duidelijke communicatie?",dinsdag 18 februari 2025,1871582.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871582
over de negatieve impact van EU-omgevingswetgeving op Vlaamse kmo's,,,,speech,,Minister Jo Brouns,"Collega Devillé, dank u voor uw vragen. Zoals u weet, is de impact van Europese en Vlaamse overregulering op onze economie, en in het bijzonder onze kmo’s, geen nieuw gegeven. Daarom zijn zowel op het Europese als op het Vlaamse niveau tijdens deze legislatuur administratieve vereenvoudiging, het creëren van rechtszekerheid en het voeren van een coherent beleid een absolute prioriteit. Aanstaande vrijdag zal de minister-president na de competitiviteitsnota ook de administratieve vereenvoudiging brengen. Vlaanderen heeft vorig jaar als voorzitter van de Europese Industrieraad het verminderen van de administratieve lasten heel hoog op de competitiviteitsagenda geplaatst. Ik had trouwens de eer en het voorrecht om voorzitter te mogen zijn van die Industrieraad. Het Draghirapport, u bekend, onderschrijft dit, en ondertussen heeft de Europese Commissie alvast ter uitvoering daarvan enkele plannen aangekondigd. Dat is alvast niets te laat. Ik som ze kort even op. Eind januari communiceerde de Commissie over het Europese Competitiviteitskompas, dat als leidraad kan dienen voor Vlaamse acties ter verbetering van de competitiviteit, waarbij vereenvoudiging van wetgeving en een vlottere toegankelijkheid tot Europese fondsen sterke verbeterpunten vormen. Op 26 februari publiceert de Commissie het zogenaamde Omnibuspakket voor de vermindering van administratieve lasten, waarbij gekeken wordt naar de vereenvoudiging van de Europese taxonomie, de CSRD en de Corporate Sustainability Due Diligence Directive (CSDDD). Ook dit komt alvast niets te vroeg. Tot slot ondersteun ik de invoering van een Europese kmo-test voor elk initiatief. De toepassing van het principe ‘think small first’ moet daarbij het uitgangspunt zijn. Wetgeving moet in de eerste plaats voor de kmo’s toepasbaar zijn. Voor mij is het natuurlijk belangrijk dat Vlaanderen zelf beslist welke instrumenten nodig zijn en welke het best geschikt zijn in onze context om de doelstellingen te bereiken. Want, collega’s, ik denk dat het duidelijk is dat er moet worden gepleit voor realiteitszin. Bij een derde van de Belgische bedrijven is 10 procent van het personeel voltijds bezig met het opvolgen van regelgeving. Dat is toch wel een opvallend cijfer. Liefst 32 procent van de Europese bedrijven ziet regelgeving als een van de belangrijkste belemmeringen voor langetermijninvesteringen. Dat blijkt uit een onderzoek van Deloitte over de concurrentiekracht van de Europese industrie. Het zijn vooral de kleine en middelgrote ondernemingen die worstelen omdat ze geen tijd, kennis of marges hebben om te veel met duurzaamheidsrapportering bezig te moeten zijn. Toch wil ik ook enige nuance in de discussie brengen, want sommige Europese regelgeving is net wel essentieel voor de Vlaamse economie en onze kmo’s. Denk maar aan de interne markt en het garanderen van het gelijke speelveld. Uit het rapport waarnaar u verwijst, komen de CSRD, de ESPR, de EUDR en de EED naar voren als wetgevingen waarvan mogelijk een negatieve economische impact op de Vlaamse kmo’s te verwachten is. De negatieve impact is evenwel niet steeds rechtstreeks het gevolg van de regelgeving. Vaak gaat het om trickledowneffecten. Voor de CSRD, de ESPR en de EED moeten we bekijken of interventies door de Vlaamse overheid de effecten kunnen milderen. Wat doet Vlaanderen nog? Ten eerste onderschrijft deze Vlaamse Regering het principe van no gold-plating. In de competitiviteits-‘war’ is dat natuurlijk een heel belangrijk principe. De Vlaamse overheid legt zelf geen hogere standaarden, doelen of normen op bij de omzetting van Europese of andere internationale regelgeving naar Vlaamse regelgeving, om de Vlaamse economie en concurrentiepositie niet te ondergraven. Ten tweede willen de collega’s van deze Vlaamse Regering en ikzelf meer gaan wegen op de totstandkoming van Europese regelgeving. Ik hoop dat dat, gezien de meer gelijklopende coalities in Vlaanderen, Wallonië en de Federale Regering, ook vlotter zal verlopen, door een duidelijkere Belgische standpuntvorming. Op zowel de laatste vraag van collega Pieters als die van collega Devillé geef ik graag mee dat de impactstudie aangeeft dat de Europese regelgeving zeer divers is en dat de effecten of de impact niet altijd even gelijk zijn voor alle sectoren. Vandaar dat die communicatie en ondersteuning dus het best afgestemd worden per sector en het best via de meest betrokken overheid kan gebeuren. In het kader van de voorbereiding en de werking van het Vlaams industrieforum kan binnen de expertwerkgroepen Internationalisering en Omgeving hieraan een concrete invulling worden gegeven in overleg met de betrokken overheden. Een specifiek knelpunt dat naar voren komt, is dat grote ondernemingen verantwoordelijkheden doorschuiven naar kmo’s en toeleveranciers. Een voorbeeld hiervan vormt de CSRD, waarbij de grote ondernemingen voor hun duurzaamheidsrapportering informatie over de milieu-, sociale en bestuurscriteria opvragen bij de kmo’s in hun keten. Om de administratieve last voor kmo’s te beperken, werken het Departement Omgeving en VLAIO momenteel samen met partijen uit onder andere de financiële en investeringssector, om tot een uniform milieu-, sociaal en bestuursplatform te komen, waardoor de kmo makkelijk en veilig zulke informatie kan delen met wie erom vraagt. Ook op Vlaams niveau zijn er voor kmo’s nog efficiëntiewinsten en een verlaging van administratieve lasten te bereiken, door onder andere een betere afstemming van alle administratieve rapporteringsverplichtingen voor bedrijven. Ook dit kan binnen de werkgroepen van het industrieforum worden opgenomen. Zeker met betrekking tot komende en nieuwe Europese regelgeving zullen we vanuit het Departement Omgeving het in de studie ontwikkelde kmo-interventiekader gebruiken en ook promoten bij de andere overheden. Zo kan op een makkelijke en snelle manier een eerste kmo-impactanalyse gebeuren en kan er tijdig worden geageerd. Deze Vlaamse Regering wil ervoor zorgen dat de Europese richtlijnen in samenspraak met de economische actoren en het middenveld worden omgezet en dat de administratieve last tot een minimum wordt beperkt. Collega Pieters, in het kader van de Europese Green Deal zijn er diverse initiatieven uitgewerkt die raken aan het thema van de zorgwekkende stoffen, onder meer PFAS. Zo zijn er bijvoorbeeld de duurzaamheidsstrategie voor de chemische sector, de uitbreiding van het classificatie- en labelsysteem, een mededeling rond essentieel gebruik van zorgwekkende stoffen en de ecodesignverordening. Een van de doelen van de OVAM is om de transitie naar een circulaire economie te stimuleren. Recyclage speelt een belangrijke rol in dat kader en er worden reeds beleidsinstrumenten ingezet om de recyclage sterk te bevorderen. Zo is er in het Vlaams reglement betreffende het duurzaam beheer van materiaalkringlopen en afvalstoffen (VLAREMA) een hoofdstuk gewijd aan de veilige inzet van afvalstoffen als nieuwe grondstof. Wat de PFAS betreft, zijn er evenwel nog geen specifieke normen opgenomen in het VLAREMA. Daar wil de OVAM niet over één nacht ijs gaan. Wel is de Europese POP-verordening (persistent organic pollutant) van toepassing die concentratielimieten oplegt voor drie PFAS-verbindingen en hun derivaten perfluoroctaansulfonzuur (PFOS), perfluoroctaanzuur (PFOA) en perfluorhexaansulfonzuur (PFHxS). Vanaf die limiet wordt de afvalstof POP-houdend en moet de POP vernietigd worden. Voor mij is het ook een aandachtspunt dat we voor gerecycleerde producten niet strenger gaan zijn dan voor primaire producten, en zo de circulaire economie onmogelijk maken. De volgende maatregelen werden reeds door de OVAM genomen. Ten eerste wordt er ingezet op meten is weten, want de kennis over PFAS in afval en recyclaten was nog eerder beperkt. Een eerste meetcampagne werd in 2024 afgerond, en daaruit bleek dat het overgrote deel van de daar onderzochte afvalstromen, bijvoorbeeld diverse soorten van assen, voldeden aan de POP-normen voor PFAS. Momenteel loopt ook nog een nieuwe meetcampagne die gericht is op zorgwekkende stoffen, inclusief PFAS, in recyclaten van kunststof, textiel en rubber. Ten tweede zijn er al sinds juni 2022 toetsingswaarden in voege specifiek voor PFAS in bodemverbeterende middelen (BVM) en dat laat een veilige applicatie van BVM toe. Ten derde wordt er volop gewerkt aan een OVAM-handleiding rond veilige gerecycleerde materialen om de betrokken sectoren te ondersteunen. Ten slotte werkt de OVAM momenteel ook aan normen voor PFAS in bouwstoffen, met name voor gerecycleerde granulaten en grondstoffenverklaringen voor minerale afvalstromen. Dit gebeurt in overleg met de betrokken sectoren. Momenteel is het een kwestie van beter zicht te krijgen op de aanwezigheid en de risico's van de aanwezigheid van PFAS in die bouwstoffen. Een van de ambities van de nieuwe Europese Ecodesignverordening is om ervoor te zorgen dat producten die op de markt worden gebracht, minder zorgwekkende stoffen bevatten. De Europese Commissie zal binnenkort voor bepaalde productklassen ‘delegated acts’ uitwerken waarin ook het aspect zorgwekkende stoffen aan bod zal komen. De OVAM zal in de Europese context mee participeren aan de uitwerking van de concrete regels voor de producten.",dinsdag 18 februari 2025,1871582.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871582
over de negatieve impact van EU-omgevingswetgeving op Vlaamse kmo's,,,,speech,,Dries Devillé (Vlaams Belang),"Ik heb geen bijkomende vragen. Ik wil wel de minister bedanken voor zijn omstandige antwoord, en vooral voor zijn intentie om de realiteitszin voor ogen te houden in verband met die ‘overregulitis’. Dat wou ik er nog even aan toevoegen.",dinsdag 18 februari 2025,1871582.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871582
over de negatieve impact van EU-omgevingswetgeving op Vlaamse kmo's,,,,speech,,Andy Pieters (N-VA),"Minister, kmo’s beter helpen met de uitdagingen die via het Europese niveau tot bij hen doordruppelen, is een gezamenlijke ambitie, en daarin steunen we u uiteraard. Het feit dat er al bijna een bijbel nodig is om door de afkortingen van de verschillende richtlijnen en verordeningen te gaan, is eigenlijk al veelzeggend. Dat wil uiteraard niet zeggen dat daar geen zinvolle wetgeving tussen zit, maar ik denk dat we voor de grote uitdaging staan om het kaf van het koren te scheiden, en de belangrijke milieubeschermingsmaatregelen te scheiden van overbodige overlast. Nu, er zullen wellicht nog veel nieuwe initiatieven verschijnen op dat Europese toneel, waarbij de Vlaamse Regering een standpunt zal moeten innemen. Vroeger was het niet de gewoonte om een concrete impactanalyse voor het Vlaamse niveau door te voeren. Sinds het ETS2 (emissions trading system) en ook de natuurherstelwet – en dat weet u zeer goed – is dat meer ingeburgerd geraakt. Zult u dat voortaan doen bij elk initiatief, dus, de impact, ten positieve en ten negatieve, meenemen in die standpuntbepaling? U had het over een kmo-impactanalyse, maar de impactanalyse kan natuurlijk veel breder zijn in de maatschappij, ook voor de burger bijvoorbeeld. Zult u die impactanalyses ook veel breder doen dan enkel voor de kmo’s, want dat lijkt me wel belangrijk?",dinsdag 18 februari 2025,1871582.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871582
over de negatieve impact van EU-omgevingswetgeving op Vlaamse kmo's,,,,speech,,Minister Jo Brouns,"Ik noteer dus de suggestie voor een impactanalyse op alle Europese regelgeving, ruimer dan kmo’s. Ja, dat lijkt me logisch, absoluut.",dinsdag 18 februari 2025,1871582.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871582
over de ondersteuning van plastic recyclers,,,,speech,,Mieke Schauvliege (Groen),"Minister, ‘plastic recyclers’ zijn onontbeerlijk voor de toekomst van onze economie en de strategische autonomie van onze grondstofketens. Plastic recyclers in Vlaanderen moeten concurreren met nieuw gemaakte plastics, wat een inherent oneerlijk speelveld is. De nieuwe plastics worden gemaakt van fossiele grondstoffen die goedkoop op de markt worden geplaatst, ten koste van het milieu en vaak geproduceerd in lageloonlanden. Vlaamse plastic recyclers integreren daarentegen wel de kosten voor milieu en lokale arbeid. Deze onhoudbare situatie heeft in Nederland al tot vijf faillissementen geleid, maar ook tot bijkomend beleid, waarbij Nederland het voortouw neemt om een stijgend minimumaandeel circulaire grondstoffen wettelijk te verankeren. Daarnaast legt de Europese Packaging and Packaging Waste Regulation (PPWR) concrete doelstellingen op voor het gebruik van gerecycleerd materiaal in kunststofverpakkingen. Tegen 2030 geldt een minimumpercentage van 10 tot 35 procent gerecycleerd materiaal, afhankelijk van het type verpakking. Tegen 2040 moet dat stijgen naar 40 tot 65 procent. Vlaanderen zal dus moeten anticiperen op die evolutie om de lokale recyclage-industrie te ondersteunen en te zorgen voor een robuuste circulaire kunststofeconomie. Minister, welke maatregelen zal de Vlaamse overheid nemen om te verzekeren dat de circulaire economie voor kunststoffen in Vlaanderen zal overleven en groeien? Hoe zal Vlaanderen inspelen op de verplichte Europese doelstellingen voor gerecycleerd materiaal in kunststofverpakkingen? Hoe zal de lokale recyclagesector daarbij ondersteund worden? Hoe evalueert u het potentieel om tariefdifferentiatie in te voeren binnen het UPV-systeem (uitgebreide producentenverantwoordelijkheid), waarbij ondernemers die met secundaire grondstoffen werken, worden bevoordeeld? Kan dat volgens u bijdragen aan een versnelling van de transitie naar een circulaire economie en aan de ondersteuning van de lokale recyclage-industrie? Welke stappen plant de Vlaamse overheid om dat te implementeren? Welke maatregelen zal de Vlaamse overheid nemen om circulaire criteria verplicht op te nemen in gunningscriteria voor overheidsaanbestedingen? Hoe zult u ervoor zorgen dat die normen jaarlijks worden verhoogd?",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Minister Jo Brouns,"Dank u wel voor uw vraag, collega. In december heb ik er naar aanleiding van uw vraag om uitleg over ‘virgin plastics’ al op gewezen dat onze Vlaamse recyclagebedrijven enerzijds zeker moeten zijn van de aanvoer van materiaal, en anderzijds zekerheid moeten hebben van afname aan een rendabele prijs. U verwijst naar de doelstellingen inzake gerecycleerd materiaal van de PPWR. Ik denk dat die doelstellingen alvast een antwoord kunnen bieden op de nood aan afname. Het is alleen jammer, en wat mij betreft een gemiste kans, dat Europa niet heeft opgelegd dat dat gerecycleerde materiaal afkomstig moet zijn van Europese recyclagebedrijven. De Openbare Vlaamse Afvalstoffenmaatschappij (OVAM) heeft die problematiek recent nog rechtstreeks aangekaart bij de Europese administratie. Op het Europese niveau wordt nu bekeken hoe de markt voor Europees recyclaat gestimuleerd kan worden. Daarnaast moeten we via onze UPV-instrumenten voldoende stimulansen voorzien om onze afvalstoffen in België of minstens in West-Europa te kunnen laten verwerken. Met de nieuwe VLAREMA-bepalingen (Vlaams reglement betreffende het duurzaam beheer van materiaalkringlopen en afvalstoffen) zorgt de Vlaamse Regering er sinds januari 2024 voor dat gerecycleerde plastics een gegarandeerde afzet kennen in nieuwe producten die worden aangekocht bij overheidsaanbestedingen. Dat is dus een tweede antwoord op de afname, binnen de grenzen van onze Vlaamse bevoegdheden. Als Vlaams minister ben ik namelijk niet bevoegd voor productnormering, zoals u weet, en kan ik geen verplichte gerecycleerde inhoud via die weg opleggen. Ik kan alleen het gebruik ervan reguleren. In het verleden is al aangetoond dat tariefdifferentiatie een principe is dat werkt. Er zijn al heel wat moeilijk of niet te recycleren verpakkingen in de loop der jaren aangepast of van de markt verdwenen door aanpassingen aan het design van de verpakking. Het sturende effect van tariefdifferentiatie voor ecomodulatie zou inderdaad ook toegepast kunnen worden om het gehalte aan gerecycleerde plastics te verhogen. In de erkenning van Fost Plus is daarom ook de verplichting opgenomen om die piste verder te onderzoeken. Of het mogelijk is om bijkomende tariefdifferentiatie ook toe te kennen op basis van de herkomst van het gerecycleerde materiaal, dus naargelang het afkomstig is uit België of Europa, dan wel van buiten Europa, moet nog juridisch onderzocht worden. Het lijkt alleszins een interessante piste, wat mij betreft. Daarnaast moet Fost Plus verzekeren dat het alle materialen op een zo hoog mogelijke en circulair mogelijke manier kan recycleren. De nieuwe recyclagefabriek van Filao in Charleroi, waar petflessen opnieuw tot petflessen gerecycleerd worden, is daar een mooi voorbeeld van. Dat brengt me bij uw vraag over de overheidsaanbestedingen. Ik verwees daarnet al naar de VLAREMA-bepalingen die verplichte criteria voor overheden opleggen. Dat gebeurt onder de vorm van gebruiksverboden voor kunststoftoepassingen als ze geen recyclaat bevatten. Als overheden openbare aanbestedingen doen voor allerlei zaken, zoals kunststoffen compostvaten en -bakken, kunststoffen rolcontainers voor afval, kunststoffen kweekpotten en plantentrays, meubilair met kunststoffen onderdelen, geluidsschermen, buizen enzovoort, moeten die allemaal gerecycleerde plastics bevatten. Ik vind het belangrijk om dat hier nog eens te benadrukken. De verplichte gehaltes aan gerecycleerde plastics worden stapsgewijs verhoogd in de tijd, met termijnen die zijn overeengekomen met de sector, zodat de recycleurs en de producenten zich erop kunnen voorbereiden. De termijnen en percentages voor de verschillende toepassingen werden vastgelegd in VLAREMA. Aankopers van de Vlaamse overheid kunnen met hun vragen terecht bij het centrale aanspreekpunt duurzame overheidsopdrachten. Ik wil u in dit kader ook wijzen op de tool van de Vlaamse overheid die criteria voor maatschappelijk verantwoorde overheidsopdrachten bundelt en zo aankopers inspireert om hun aankopen duurzamer te maken. Die tool bevat suggesties voor criteria die het gebruik van ‘recycled content’ opleggen of hoger waarderen. Enkele criteria gaan expliciet in op het percentage gerecycleerde kunststoffen. De criteria in de tool worden elk anderhalf jaar geactualiseerd op basis van feedback van gebruikers, de sector en beleidsexperten. Ten slotte kunnen aankopers die advies willen over hoe ze het percentage gerecycleerde kunststoffen in hun overheidsopdrachten kunnen opleggen of hoger waarderen, daarover sinds vorige week ook advies vragen aan de helpdesk milieuverantwoorde overheidsopdrachten. Die helpdesk richt zich prioritair op lokale overheden en onderwijsinstellingen.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Mieke Schauvliege (Groen),"Dank u wel voor uw antwoord, minister. Ik onthoud dat Fost Plus aan het onderzoeken is of een systeem van tariefdifferentiatie kan worden toegepast. Is er daarbij ook een timing opgelegd? Want onderzoeken is vaak hetzelfde als uitstellen en afstellen. Wat is de concrete timing? En bent u van plan om die aanbevelingen dan ook in te voeren? In Nederland lopen er op dit moment gesprekken met de Europese Commissie over hoe een gelijk speelveld en investeringszekerheid kunnen worden gecreëerd voor de circulaire business. Zij hebben daarvoor een initiatief op tafel gelegd, de Circulaire Plastic Norm. Is Vlaanderen ook van plan om zoiets te doen? Zijn er afspraken met Nederland om daarrond samen te werken? Het lijkt me heel interessant te zijn als daar aan hetzelfde zeel getrokken wordt, zodat we de circulaire industrie een duwtje in de rug kunnen geven.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Sanne Van Looy (N-VA),"Dank u wel, ook voor de interessante vraag. Recycleren is niet alleen goed voor ons milieu, maar ook voor de economie, want er is ook een hele recyclage-industrie aan verbonden. Ik heb eind vorig jaar een vraag gesteld over hoe we de recyclagesector kunnen ondersteunen. De minister gaf toen aan dat hij aan de OVAM de opdracht heeft gegeven om een rondetafel te organiseren met alle betrokkenen over hoe we de recyclagesector een boost kunnen geven. Wat is de stand van zaken daarvan? En welke maatregelen vloeien daaruit voort om de recyclagesector te kunnen ondersteunen?",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Minister Jo Brouns,"Wat de timing betreft, zullen we inderdaad nog wat moeten afwachten wat het onderzoek ons leert, maar in ieder geval ben ik absoluut voor. Laat dat ook heel duidelijk zijn. Ik denk dat we er alle belang bij hebben om zoveel mogelijk op die recyclage in te zetten, en niet naar virgin plastics of nieuwe plastics te gaan. Het is belangrijk om dat hier te benadrukken. Het voorbeeld uit Nederland waarnaar verwezen wordt, ken ik niet. Ik wil dat wel opvragen, om te kijken wat ons dat kan leren en hoe het onze visie en onze ideeën daarrond kan versterken. Ik ondersteun dat, collega.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over de ondersteuning van plastic recyclers,,,,speech,,Mieke Schauvliege (Groen),"Minister, ik ben blij te horen dat u daar werk van wilt maken. Ongetwijfeld zal ik hier nog meerdere keren op terugkomen, want ik denk dat het heel belangrijk is dat we onze economie echt richting circulaire economie duwen. Dat is niet alleen belangrijk voor onze economie, maar in de strijd voor grondstoffen is dat ook ons grote marktvoordeel. Ik denk dus dat we daar heel hard op moeten inzetten en onze schouders daaronder moeten zetten. Ik kan dus niet anders zeggen dan: doe heel hard verder, zodat we echt die voortrekkersrol die we beweren te spelen, ook spelen en we onze economie kunnen omvormen naar een circulaire economie.",dinsdag 25 februari 2025,1874621.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874621
over duurzame stedelijke logistiek en de impact ervan op het luchtbeleidsplan,,,,speech,,Mieke Schauvliege (Groen),"Een van de opgenomen concrete maatregelen in het Vlaams luchtbeleidsplan 2030 is het uitbouwen van duurzame stedelijke logistiek. Deze doelstelling was in volle uitrol. Tenminste, dat dachten we. Volgens de jongste voortgangsrapportage in 2023 werd er ondersteuning geboden voor de Green Deal Duurzame Stedelijke Logistiek. De conceptnota rond de aanpak voor de invoering van emissievrije distributie vanaf 2025 werd door de Vlaamse Regering goedgekeurd. In 2022 werd het voorbereidend studiewerk voor de praktische implementatie opgestart en werden de onderzoeksleden geselecteerd en de pilootprojecten gedefinieerd. In de onderzoeksteden Kortrijk, Leuven en Antwerpen werd stedelijke distributie in kaart gebracht. Op 20 juni 2024 werd de kaderovereenkomst duurzame stedelijke logistiek ondertekend door een twintigtal vertegenwoordigers van de Vlaamse overheid, sectororganisaties en andere stakeholders. Deze tekst legt afspraken vast tussen de Vlaamse overheid, lokale overheden en private sectoren om op termijn te komen tot een emissievrije belevering van de Vlaamse steden. Het document moet de basis vormen voor een uniforme en heldere regelgeving. De verdienste van de tekst is dat er een consensus werd gevonden, ook in de transportsector. In de zitting van de commissie Mobiliteit van 6 februari verraste minister De Ridder door te stellen dat ze zich niet gebonden voelde door de kaderovereenkomst, omdat die een budgettaire impact zou hebben. Minister, is de beslissing om de kaderovereenkomst niet uit te voeren – een overeenkomst die werd ondertekend door een twintigtal vertegenwoordigers van de Vlaamse overheid, sectororganisaties en andere stakeholders –, genomen door de regering en door u als minister, verantwoordelijk voor luchtkwaliteit, of alleen door minister De Ridder? Welke impact heeft het niet-uitvoeren van de doelstelling rond het uitbouwen van een duurzame stedelijke logistiek op de globale doelstellingen van het Vlaamse luchtbeleidsplan? Op welke manier wilt u het wegvallen van deze maatregelen compenseren? Wanneer mogen we de nieuwe voortgangsrapportage van het Vlaams luchtbeleidsplan 2030 verwachten?",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Minister Jo Brouns,"Het is voorbarig om te stellen dat de kaderovereenkomst niet zou worden uitgevoerd. Ik heb het ook niet zo begrepen van collega De Ridder. Zij heeft gezegd dat er in de kaderovereenkomst heel wat zaken zitten met een budgettaire impact, waaronder de premies waar deze regering juist eerder vanaf wil. Een kaderovereenkomst is het resultaat van een constructief traject waarbij een groot aantal stakeholders wordt betrokken. Het biedt een basis om verder te werken, maar bevat nog niet alle details en zal ook niet volledig een op een worden omgezet. Ik wil samen met collega De Ridder verder onderzoeken op welke manier de kaderovereenkomst uitgevoerd kan worden. Collega De Ridder gaf hetzelfde antwoord in de commissie Mobiliteit, namelijk dat de kaderovereenkomst geëvalueerd wordt en dat een budgettaire toets hier deel van uitmaakt. Mijn administraties bereiden samen met het Departement Mobiliteit en Openbare Werken die evaluatie voor. De impact van duurzame stedelijke logistiek op onze luchtkwaliteit wordt momenteel ook in kaart gebracht tijdens de actualisatie van het Vlaamse luchtbeleidsplan. De doorrekeningen daarvoor zijn op dit ogenblik lopende. De vraag welke maatregelen nodig zijn om de toekomstige luchtkwaliteitsnormen in 2030 te halen, maakt deel uit van die analyse. Ik kan uiteraard nog niet vooruitlopen op de te nemen maatregelen, maar zoals eerder in deze commissie gezegd, voorzie ik het luchtbeleidsplan tegen de zomer te actualiseren. Ik wil het voortgangsrapport gelijktijdig voorleggen, dus ook tegen de zomer van dit jaar.",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Mieke Schauvliege (Groen),"Minister, in de commissie Mobiliteit heeft minister De Ridder gezegd dat de kaderovereenkomst ondertekend is op 20 juni, dat dat na de verkiezingen was en dat ze dus ondertekend is door vertegenwoordigers van een regering in lopende zaken en dat ze zich totaal niet gebonden voelde door die kaderovereenkomst en dat ze ook niet van plan was om die kaderovereenkomst uit te voeren. Het klopt dat er in die kaderovereenkomst een aantal maatregelen staan die heel wat centen kosten. De minister heeft toen gezegd: “Met die centen heb ik totaal geen rekening gehouden. En dat kan ik ook niet. Ik heb die budgetten niet voorzien, dus die zullen niet worden uitgevoerd.” Minister, de uitstoot van de logistiek in de centra van die steden zorgt voor heel wat bijkomende fijnstofuitstoot. Ik heb hier de cijfers bij over de uitstoot van bestelwagens op benzine, op diesel, op aardgas en dan het aandeel van zero-emissiebestelwagens in 2020 en 2030, de doelstellingen die u hebt opgenomen in uw luchtbeleidsplan 2030. Tegen 2030 zou 30 procent van de bestelwagens zero-emissie moeten zijn, maar dat was op basis van onder andere die kaderovereenkomst. Minister, aangezien minister De Ridder heeft gezegd dat ze de belangrijkste maatregelen uit de kaderovereenkomst die budgetten vragen, niet zal uitvoeren, kunt u mij vertellen hoe u van plan bent die doelstellingen te halen? U kunt dan wel zeggen dat u het zult herbekijken en dat u zult bekijken of u de maatregelen die geen centen kosten, misschien toch kunt implementeren, maar u weet net zo goed als ik dat het net gaat – en dat waren ook de moeilijke onderhandelingen met de verschillende sectoren – over de maatregelen die centen kosten en waar een overeenkomst over was gesloten. Die maatregelen zullen dus ook een impact hebben op het proper maken van de vloot die instaat voor de logistiek in die stedelijke omgeving. Minister, kunt u mij vertellen welke maatregelen dan wel zullen worden genomen? En hoe denkt u uw doelstellingen, alvast van het luchtbeleidsplan 2030, te halen, als geen of heel weinig van die maatregelen worden uitgerold?",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Bart Claes (Vlaams Belang),"Minister en collega Schauvliege, ik heb er niets op tegen dat er onderzoek wordt gedaan naar alternatieve manieren van stedelijke logistiek, van die zogenaamde ‘last mile delivery’. Ik heb er wel iets op tegen dat allerlei vervoersmodi of modi van logistieke bediening zomaar zouden worden verboden in de toekomst. En dat is wel wat zeker de vorige regering ambieerde te doen. In het regeerakkoord stond dat vanaf 2025 stadscentra emissievrij zouden moeten worden bediend. Ik heb daar in de vorige legislatuur verschillende vragen over gesteld aan verschillende ministers. Gaat dat over centrumsteden? Of gaat het over alles wat zich een stad noemt? Ik heb daar nooit een concreet antwoord op gehad, maar dat was wel vrij verregaand. Dat zou niet enkel heel veel kosten aan de staat om dat te doen, maar zou vooral heel veel kosten aan heel veel bedrijven en zeker kleine zelfstandigen, die tegen 2025, dit jaar dus, zouden moeten investeren in emissievrije transportmodi, emissievrije bestelwagens, emissievrije vrachtwagens. Ik ben blij dat er nu een voorzichtige trendbreuk is met de vorige regering en dat dit een beetje vooruit wordt geschoven. We zullen dan wel zien wat er uiteindelijk wordt beslist, eind dit voorjaar. Ik vind het in dat opzicht wel positief dat van die emissievrije toelevering van stadscentra in 2025 tot op heden nog niets is gekomen.",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Mien Van Olmen (cd&v),"Ik was inderdaad ook wel wat bezorgd naar aanleiding van de tussenkomst van minister De Ridder, maar zeker ook de beleidsnota van minister Brouns stelde me toch wel gerust. Daarin stelde u ook duidelijk dat u, samen met de minister van Mobiliteit, in uitvoering van die kaderovereenkomst in eerste instantie wel degelijk werk wilt maken van die emissievrije distributie in onze centrumsteden. Die schone lucht is ontzettend belangrijk voor onze gezondheid en zeker ook in die steden. Dat is dus een belangrijk punt. Maar u zet in de beleidsnota ook dat u aan steden en gemeenten de nodige handvatten wilt bieden om met die emissievrije distributie aan de slag te gaan. Daarom is mijn bijvraag: in welke mate zijn jullie daar al mee bezig? Onze lokale besturen zijn inderdaad belangrijke partners in dat streven naar schone lucht en een goede omgeving. Is er al zicht op die nodige handvatten?",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Lydia Peeters (Open Vld),"Ik had inderdaad begrepen dat uw collega, minister De Ridder, zonder meer zei dat een dergelijke kaderovereenkomst duurzame logistiek haar totaal niet bond en dat zij daar volledig komaf mee wil maken, en dat het ook de Vlaamse Regering niet bond. U weet dat die kaderovereenkomst er gekomen is na heel wat voorafgaand onderzoek. Een proces dat opgestart is in de zomer van 2021 en waar heel wat proefprojecten voor zijn uitgelopen. Dat is telkens gebeurd met goedkeuring van de voltallige Vlaamse Regering, de vorige Vlaamse Regering. Maar ook deze Vlaamse Regering heeft nog in haar regeerakkoord staan dat zij inzake duurzaamheid een aantal maatregelen wil nemen en ook zero-emissie logistiek zeker niet afschrijft. Die kaderovereenkomst is geen bindende overeenkomst, maar is meer een soort memorandum. Het waren tools voor de volgende Vlaamse Regering om daarmee aan de slag te gaan. Als mevrouw De Ridder dan zonder meer zegt dat die kaderovereenkomst niets is en zonder meer van tafel of in de prullenmand moet worden gegooid, dan vind ik ook dat het getuigt van weinig respect voor de twintig partners die de kaderovereenkomst ondertekend hebben. Zij hebben volop goede bedoelingen om te zorgen voor een betere luchtkwaliteit, mijnheer Claes. Zeker in onze stadscentra, waar vele mensen toch kampen met een luchtwegenproblematiek door het feit dat de luchtkwaliteit daar vaak het minst goed is. In die zin hoop ik alleszins dat deze Vlaamse Regering toch voortgaat op de ingeslagen weg en volop werk maakt van die zero-emissie stedelijke logistiek.",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Minister Jo Brouns,"Collega’s, de kritische noot van de collega … Ik heb inderdaad even teruggekeken. Ik heb het ook in mijn eerste deel gezegd, ze heeft gezegd: “We gaan dat niet blind copy-pasten.” Ze heeft zich inderdaad kritisch uitgelaten over de budgettaire impact, denk ik. Maar gewoon botweg stellen dat we daar niets mee gaan doen, alsof die kaderovereenkomst niet bestaat, dat heb ik nergens gelezen in haar antwoord. Ik denk dat het belangrijk is dat de verbetering van de luchtkwaliteit een gedeelde zorg is, ook van deze regering. En hoe je die stedelijke logistiek op een duurzamere manier kunt gaan organiseren, is daar een belangrijk deel van. Hoe kun je die naar een zero-emissie brengen? Dat is de zorg van een voltallige regering, inclusief dus ook mevrouw De Ridder. Die evaluatie loopt op dit ogenblik. We gaan daar bijvoorbeeld de focus leggen op pakjesdiensten en niet op aannemers in bestelwagens, als naar dat voorbeeld wordt verwezen. Maar voor alle duidelijkheid: het is niet dat het volledig van tafel is geveegd. Er waren budgettaire opmerkingen, over de budgettaire impact daarvan. Voor ons is het alvast duidelijk wat erover in het regeerakkoord staat. We moeten wel degelijk de ambitie blijven aanhouden om die duurzame stedelijke logistiek naar zero-emissie te brengen. Welke acties zijn daarvoor nodig? We kunnen natuurlijk nu niet vooruitlopen. Er zijn er een aantal die worden doorgerekend en waar we dan natuurlijk ook de financiële impact van kennen. Zodra die maatregelen bekend zijn, zullen die dus ook worden gedeeld.",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over duurzame stedelijke logistiek en de impact ervan op het luchtbeleidsplan,,,,speech,,Mieke Schauvliege (Groen),"Minister, gezonde lucht is belangrijk voor alle mensen, en zeker voor mensen in de stad. Want de kans dat de lucht daar vervuild is, is veel groter dan op het platteland. Ik begreep al dat het Vlaams Belang de mensen in de stad in hun strijd naar gezonde lucht liever laten stikken. Ik begreep van minister De Ridder van de N-VA dat gezonde lucht in die centrumsteden en centra haar worst zal wezen. Nu krijg ik van u – excusez-moi le mot – een echt tjevenantwoord: “Gezonde lucht is superbelangrijk en de hele kaderafspraak is ook belangrijk, maar we gaan er alleen maar de maatregelen uitpikken die geen centen kosten.” Minister, u weet net zo goed als ik dat koken geld kost. Als we echt werk willen maken van gezonde lucht en van minder uitstoot van voertuigen die instaan voor stedelijke logistiek, dan zal dat centen kosten. Minister, ik zou u dus willen oproepen om mee uw schouders te zetten onder de maatregelen uit dat plan, die overeenkomst, waar iedereen achter staat. Want anders zal de luchtkwaliteit in het centrum van die steden alleen maar achteruitgaan, terwijl we echt nog stappen vooruit moeten om ervoor te zorgen dat zeker ook de meest kwetsbare mensen kunnen genieten van gezonde lucht.",dinsdag 18 februari 2025,1871177.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871177
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Andy Pieters (N-VA),"Deze vraag is al even geleden ingediend. De Vlaamse Milieumaatschappij (VMM) lanceerde begin februari een nieuwe screeningstool voor lokale luchtkwaliteit. Hoewel de link naar het nieuwsbericht na een week al niet meer werkte, is de tool online nog altijd te vinden, net als, vorige week nog, het stappenplan voor lokale besturen met als datum februari 2025. Dat was toch het geval tot 14 februari, vorige vrijdag. Zowel de tool als het stappenplan zouden voor de nieuw aangetreden lokale besturen zeer waardevol kunnen zijn en informatie geven om op verschillende vlakken een beleidsrichting aan te geven. Zo wijst het document onder andere op het belang van handhaving en beveelt het lokale besturen aan om toezicht te houden op technische installaties die ze hebben vergund. Het reikt ook enkele hulpmiddelen aan met links naar tools van het Departement Omgeving. Maar er werden ook enkele opvallende beleidsaanbevelingen gedaan richting de lokale besturen. Er werd uitdrukkelijk gezegd dat lokale besturen veel meer kunnen doen, waarna een opsomming volgde van een verbod op houtkachels bij het toekennen van vergunningen, geen kerstboomverbrandingen meer toelaten of organiseren en het gebruik van vuurkorven op winterfeesten verbieden. Hoewel het document op de gemeentelijke autonomie wees, stonden die passages toch in contrast met de verklaringen die u hier enkele weken geleden in de commissie hebt gedaan, met name dat u zei dat u zeer terughoudend bent als het gaat over het opleggen van nieuwe regels. Daarom heb ik enkele vragen bij dit document. Minister, kunt u duiding geven bij de lancering van de screeningstool en het stappenplan? Kan worden aangegeven waarom dit offline werd gehaald? Bent u werkelijk voorstander van een lokaal verbod op kerstboomverbrandingen en vuurkorven? Hoe verhoudt zich dit tot de uitlatingen over de terughoudendheid bij nieuwe regels? Hoe wordt met dit stappenplan verder omgegaan richting lokale besturen?",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Mien Van Olmen (cd&v),"Een goede luchtkwaliteit is in het belang van ons allemaal. Fijnstof en de volksgezondheid zijn terecht zaken waar de burgers – dus ook wij – wakker van moeten liggen. Het adagium ‘hoe minder vervuiling, hoe beter’ geldt dan ook. Schone lucht is een en-en-enverhaal. Er wordt heel vaak naar landbouw, industrie en verwarming van woningen gewezen als grote boosdoeners, maar uiteraard zijn er ook heel wat andere oorzaken zoals het verkeer, zoals daarstraks ook al werd aangehaald. Maar ook het verbranden van kerstbomen en vuurkorven zorgen voor fijnstof en luchtvervuiling. Gaan we een schone planeet krijgen als we die laatste twee verbieden? Uiteraard niet, maar we kunnen er niet omheen dat alle beetjes helpen. Het zijn allemaal stappen in de goede richting. De uitdagingen zijn groot en er is nood aan meer structurele maatregelen. Onze lokale besturen zijn daarbij een heel belangrijke partner. Ik geloof er echt in dat zij daarin een cruciale rol kunnen opnemen. In veel gevallen zijn het immers de lokale besturen die over bevoegdheden beschikken om de problematiek rond lokale luchtverontreiniging aan te pakken. De VMM is daarbij een heel waardevolle partner. Ze ondersteunt de lokale besturen daarin door hen te informeren en hen aan te zetten tot acties. Zo is het platform ‘Samen voor Zuivere Lucht’ een zeer waardevol instrument. Er wordt informatie gedeeld, beschikbare meetresultaten worden gecommuniceerd en er worden zeer inspirerende acties en tools om de luchtkwaliteit te verbeteren, aangereikt aan de besturen. Maar ook de screeningstool en het stappenplan voor de opmaak van lokale luchtbeleidsplannen waaraan wordt gewerkt, kan ik enkel toejuichen. Ik stelde al dat er duidelijk acties nodig zijn. Als Vlaamse overheid moeten we de lokale besturen hierin maximaal ondersteunen. Het is bijzonder belangrijk om geen keizer-kostermentaliteit te hebben, maar dat we het hebben over ondersteuning, aanbevelingen, geen verplichtingen zoals het een beetje werd geframed in de pers. Het kan dus niet de bedoeling zijn om dingen te gaan opleggen of te verbieden, wel om zeer goed te informeren, te adviseren en te ondersteunen, zodat de lokale besturen dat gepaste beleid kunnen uitstippelen. Voor mij is het ook heel belangrijk dat we objectieve informatie en kennis delen met de burgers. Het kan een sterk ontradend effect hebben en het kan sensibiliserend werken. De kennisdeling is belangrijk. Op basis van juiste feiten kunnen mensen voor zichzelf beslissen of ze nog een kerstboom zullen verbranden of vuurkorven zullen plaatsen. Dat zijn eigen beslissingen op basis van bewustmaking. Plezier maken kan best zonder te vervuilen, maar dat maakt de burger het beste zelf uit. Dat gaan wij niet opleggen. Er is ook gebleken dat de Gentse Feesten niet minder plezant zijn als er uit recycleerbare bekers wordt gedronken. Het is dus een kwestie van bewustmaking. Daar kunnen de verschillende kanalen voor worden ingezet. Die aanbevelingen, die sensibilisatie kan voor mij best. Dat het noodzakelijk is om de bewustmaking op te drijven, is recent nog gebleken. Vorige week werden voor de derde keer in Vlaanderen zeer hoge fijnstofconcentraties vastgesteld. De informatiedrempel voor fijnstof werd overschreden. De Vlaamse Milieumaatschappij heeft opnieuw opgeroepen om geen hout te verbranden als extra verwarming of als sfeervuur. In 2024 werd de drempel niet overschreden. Dit jaar hebben we al voor de derde maal de kritische drempel overschreden. Minister, zijn de hoge waarden die we nu zien uitzonderlijk? Uiteraard, maar is er een verklaring voor? Is er berekend wat het effect zou zijn van minder houtverbranding? Wat is de status van de screeningstool en het stappenplan voor de opmaak van lokale luchtbeleidsplannen?",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Bart Claes (Vlaams Belang),"Ik heb hier al eens toegegeven dat ik een houtkachel in gebruik heb. We hebben thuis ook een vuurkorf die we soms gebruiken. Onze kerstboom hebben we niet verbrand. We hebben hem ook niet opgegeten. We hebben hem gewoon, zoals het hoort, meegegeven met de gemeentelijke diensten in de dagen na Driekoningen. Minister, toen we dit najaar uw beleidsnota hier in de commissie bespraken, was ik zeer tevreden over sommige passages en beloftes. In die beleidsnota stond dat de vermindering van regeldruk en administratieve lasten vooropstond, de regelgeving wordt vereenvoudigd en geharmoniseerd en dat de ontwarring van de regelgeving wordt waargemaakt. Tot mijn verbazing konden we dan vorige maand plotseling het persbericht van de VMM vernemen. Daarin gaf men aan lokale besturen richtlijnen om in de toekomst geen kerstboomverbrandingen meer te organiseren of toe te staan, alsook om het gebruik van vuurkorven op winterfeesten te verbieden en zeer restrictief te zijn met het toekennen van vergunningen voor houtkachels bij nieuwe verkavelingen en dergelijke. Dit alles is uiteraard bedoeld om de luchtkwaliteit en het klimaat in Vlaanderen en heel de wereld te redden. Minister, in diezelfde beleidsnota van u waar ik daarnet naar verwees, stelt u dat Vlaanderen een welvarende, maar vooral ook een warme regio is waar het goed is om te wonen. In die optiek zijn er dan ook tal van folkloristische activiteiten, zoals kerstboomverbrandingen, kerstmarken, Sint-Maartensvuren enzovoort die, zoals u in uw beleidsnota terecht aanhaalt, voor een warm en verbindend Vlaanderen zorgen. Ik heb dan ook enkele vragen bij dit voorval. Wat is uw standpunt als minister ten opzichte van die houding en handelswijze van de VMM? Werd deze VMM-maatregel ingevoerd na voorafgaand overleg met u en met uw goedkeuring als minister? Bent u als minister er werkelijk van overtuigd dat dergelijk groenlinks georiënteerd activisme vanuit de VMM – laat ons een kat een kat noemen, de VMM wordt steeds activistischer – ook de wereld en het klimaat zal redden in de nabije toekomst? Zult u ingrijpen en de richtlijnen van de VMM terugdraaien, of is dit een voorbode van nog meer verboden en regelneverij die zullen worden opgelegd door deze nieuwe Vlaamse Regering en haar administratie?",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Minister Jo Brouns,"Je hebt wel wat keuzemogelijkheden in Vlaanderen. Je kunt kerstbomen opeten, je kunt ze opnieuw aanplanten of je kunt ze verbranden of hakselen. Jo Brouns is voor verbranding of het opnieuw gebruiken. Ik heb dit jaar een kerstboom uitgegraven in de Duinengordel in Oudsbergen en die staat weer in de tuin. Dat is ook een vorm van hergebruik. Ik denk dat ik hier in het verleden al heel duidelijk ben geweest, en collega Pieters heeft daar ook naar verwezen, dat ik zeer terughoudend ben en het liefst zo weinig mogelijk of geen keizer-koster wil zijn. Ik moet eerlijk zeggen dat ik heel verrast was over de manier waarop dat thema in de media is gekomen. Het heeft bijna een heel mediacircus opgeleverd, wat volgens mij totaal onnodig is. Het was in het verleden al duidelijk hoe ik hierover dacht en het wordt hier nog eens herhaald. De VMM wil met het stappenplan en de screeningtool een aantal instrumenten aan de lokale besturen aanbieden om plaatselijk de luchtkwaliteit te verbeteren. Dat is ook niets nieuws, laat dat duidelijk zijn. Dat staat in het luchtbeleidsplan van de vorige regering en in mijn beleidsnota. De VMM had dit al gebundeld in een programma onder de naam ‘Samen voor Zuivere Lucht’. De lokale besturen hadden immers enkele jaren geleden bij een bevraging gevraagd om inhoudelijke ondersteuning om hun lokaal luchtbeleid aan te pakken. Het stappenplan bevat vier onderdelen: een knelpuntanalyse, de doelstellingen, de maatregelen en hun impact, en tot slot een evaluatie. De screeningtool hangt daarmee samen en helpt om de knelpuntenanalyse, dus de eerste stap, op ongeveer een halve dag uit te voeren. Deze tool werd samen met 37 lokale besturen ontwikkeld, waaronder de grote steden Gent, Antwerpen en Brugge. De aanpak verschilt helemaal niet van wat ik hier eerder al gezegd heb. Er worden daarmee geen verplichtingen opgelegd vanuit de Vlaamse Regering. Ik laat wel degelijk de steden en gemeenten zelf beslissen waar en hoe ze ingrijpen. De voorgestelde maatregelen vormen een menu van mogelijke opties. Er zijn bijvoorbeeld heel wat gemeenten die geen toelating meer geven voor een kerstboomverbranding, terwijl anderen dat bewust wel doen. Dat is lokale autonomie. Ik ga daar vanuit mijn positie geen verplichtingen rond verkondigen. Het stappenplan helpt gemeenten met een aantal voorbeelden van alternatieven, ter inspiratie als ze ermee zouden willen stoppen. Wat was er nu gebeurd met de VMM-website? Er wordt in februari en maart in Vlaanderen een roadshow voor lokale besturen georganiseerd door alle entiteiten van het beleidsdomein Omgeving. Zij brengen daarin een overzicht van wat ze allemaal beschikbaar hebben qua beleidsondersteuning. Een van de dingen die daar aangekondigd worden, is dat stappenplan en de screeningstool. Het ontwerpstappenplan en de screeningstool waren in functie daarvan ergens klaargezet op een webpagina van de VMM, en er werd ook al een nieuwsbericht voorbereid, maar door een menselijke fout is vorige week een niet-gevalideerde werkversie online gezet en opnieuw verwijderd. De VMM had dat te vroege nieuwsbericht zelf ook direct gezien en had het onmiddellijk offline gehaald. Dat de webpagina met de ontwerpdocumenten ook nog online te vinden was via een zoekrobot is pas later gebleken, en ze is dan ook direct offline gehaald. Een zeer groot probleem. Zoals gezegd betreur ik al die heisa, waarbij men met een menselijke fout plots een heel mediacircus probeert op te zetten via een Belgabericht. Ik vraag me echt af wat de bedoeling daarvan was. Het definitieve stappenplan zal eind deze maand met een officiële nieuwsbrief verspreid worden, na alle gangbare validatiestappen. Collega’s, u zult begrijpen dat ik voor de rest echt niet te veel woorden wil vuilmaken aan kerstboomverbrandingen en vuurkorven. De bevoegdheid inzake een toelating of verbod op kerstboomverbranding ligt bij de gemeenten, en ik wens die daar ook te laten. De randvoorwaarden waarin is voorzien in artikel 6.11.1 van VLAREM II (Vlaams reglement betreffende de milieuvergunning), zijn dat het alleen onversierde kerstbomen mogen zijn en de activiteit op een afstand van meer dan 100 meter van bewoning moet plaatsvinden. Wat de periodes betreft waarin de VMM waarschuwt voor een te hoog fijnstofgehalte in de lucht: we weten allemaal dat 2024 een zeer nat jaar was, met een recordhoeveelheid neerslag. 2024 was een jaar met gunstige weersomstandigheden voor de luchtkwaliteit. Bij slecht weer zoals regen en wind wordt de luchtvervuiling goed verdund, met lagere concentraties in de lucht tot gevolg. De periodes van hogere fijnstofwaarden zoals we die de voorbije weken hadden, zijn niet echt uitzonderlijk te noemen. Bij ongunstige weersomstandigheden, namelijk weinig wind en een stabiele atmosfeer met een temperatuurinversie, kunnen de fijnstofconcentraties nog altijd hoog oplopen. De tweede episode werd bovendien gekenmerkt door een belangrijke import van luchtvervuiling uit Duitsland en andere Oost-Europese landen. Over een bredere termijn bekeken, zijn het aantal periodes van te veel fijnstof en de hoogte van de pieken echter wel gedaald. Collega Van Olmen, ik wil tot slot graag nog even terugkomen op uw vraag over het effect van minder houtverbranding. Houtverbranding is onmiskenbaar een belangrijke bron van fijnstof in Vlaanderen. Uit vroegere studies van de VMM, in 2010 al, bleek dat de bijdrage van houtverbranding aan de fijnstofconcentraties kan oplopen tot bijna 20 procent in de wintermaanden op plaatsen waar heel veel hout wordt gestookt. Minder houtverbranding kan dus lokaal een belangrijke impact hebben op een afname van die fijnstofconcentraties. Daarom is het een logisch gevolg om in die periodes van slechte lucht geen hout meer te verbranden, tenzij het de enige vorm is van verwarming van de woning.",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Andy Pieters (N-VA),"Minister, dank u wel voor uw antwoord. We hebben het hier al over gehad in de commissie. Hout stoken is een delicaat verhaal, met een sociaal aspect, een economisch aspect en uiteraard ook het milieuaspect. Een evenwichtig beleid op dat vlak is belangrijk. Ik denk dat we dat hier in de commissie vorige keer zo besproken hebben. Wij ontkennen dat probleem ook totaal niet, maar toen die zaken dan opeens zo sterk door de VMM in de verf gezet werden, dan viel dat ons op. U hebt een en ander rechtgezet, ook via de pers. Ik maak me wel heel wat zorgen als onafgewerkte documenten van overheidsadministraties met persbericht en al opeens op websites verschijnen, en dan ook nog eens overgenomen worden op het EMIS-platform (Energie- en Milieu-informatiesysteem voor het Vlaamse Gewest) en het milieuplatform van de Vlaamse Instelling voor Technologisch Onderzoek (VITO), waar de meeste mensen altijd een kijkje gaan nemen om van de meest recente zaken op de hoogte te blijven. Ik zou toch willen vragen om dat te voorkomen, want de burger moet toch kunnen vertrouwen op de overheid. Dat er documenten online verschijnen die onafgewerkt zijn, lijkt mij toch niet de bedoeling. U verwees naar de roadshows die onder andere het Departement Omgeving samen met de VMM organiseert. Ik lees nu op de website van het Departement Omgeving nog steeds dat het samen met de VMM en anderen die roadshows organiseert en dat het van zin is om een stappenplan voor lokale luchtbeleidsplannen uit de doeken te doen. U zegt dat er nog geen definitief stappenplan is, dat dat nog wordt afgewerkt, maar de eerste roadshow start morgenvroeg om 9 uur. Mijn vraag is dus: welk stappenplan zal daar worden toegelicht? Dat met die maatregelen en aanbevelingen of eentje zonder?",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Mien Van Olmen (cd&v),"Dank u wel, minister, voor uw antwoord. Ik had nog een kleine vraag. Ik vind die bewustmaking, die sensibilisatie en die correcte informatie bijzonder belangrijk. Het is ook goed dat de VMM via haar websites de metingen van de luchtkwaliteit realtime beschikbaar maakt. Ik had nog een specifieke vraag rond een proefproject dat momenteel loopt, waarbij luchtkwaliteit in de omgevingen van schoolpoorten realtime wordt gemeten. Zeker omdat we weten dat luchtkwaliteit belangrijk is voor de meest kwetsbaren, waaronder kinderen en ouderen, is die schoolomgeving uiteraard een belangrijke omgeving. Hoe loopt het project – als ik het goed voorheb – CityTRAQ? Zijn daar al verdere resultaten rond bekend? Is dat iets waar we lessen uit kunnen trekken en waarmee we verder aan de slag kunnen gaan?",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Bart Claes (Vlaams Belang),"Dank u wel, minister, voor uw antwoord. Het ging dus blijkbaar om een werkdocument dat per fout reeds werd uitgestuurd via een persbericht en dergelijke meer. Vreemde werkwijze, ik hoop dat u zich gaat beraden opdat zoiets in de toekomst niet meer gebeurt. (Opmerkingen van minister Jo Brouns) Een menselijke fout, ja. Hopelijk gebeurt dat in de toekomst niet meer. Maar ik betreur ook dat er zo’n mediacircus van gemaakt is. U kent mijn partij, wij voeren de discussie liever feitelijk en gemoedelijk hier in de commissie. Ik denk dat u misschien een beetje verwees naar een persbericht van collega Pieters. Dat heb ik ook niet helemaal begrepen, omdat wat de VMM voorstelt niet zo’n trendbreuk is met wat het kabinet-Demir voorstond, waar collega Pieters toch actief was. Ik denk ook dat de woordvoerder van de VMM, mevrouw Smet, ooit nog woordvoerder is geweest van hetzelfde kabinet-Demir. Om af te sluiten: laat ons inderdaad die lokale autonomie bewaken en waarborgen, en zorgen dat kerstboomverbrandingen in de toekomst ook nog mogelijk zijn. Ik stel vast dat in mijn omgeving, in mijn provincie die traditie al bijna volledig is uitgestorven. Ik hoop dus dat die in de toekomst toch nog blijft bestaan.",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Lydia Peeters (Open Vld),"Minister, ik zou zelf toch heel eventjes willen aansluiten. Het feit dat het verbieden van vuurkorven en kerstboomverbrandingen bij bepaalde mensen in hun hoofd opkomt, en dat ze dat dan onmiddellijk neerschrijven en willen gaan opleggen aan lokale besturen, vind ik toch ook wel heel, heel verregaand. Dat er daaromtrent onmiddellijk in de pers een hele heisa wordt opgevoerd, zegt eerder iets over de Vlaamse Regering. Maar ik ben alleszins blij van u te vernemen dat het maar een menselijke fout is van één iemand en dat het niet in een volgend kader opgenomen zal worden. Ik hoop het alleszins, want ik denk dat dat niet veel draagvlak heeft bij alle lokale besturen en nog minder bij hun inwoners.",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Minister Jo Brouns,"Het is altijd een zuiver adviserend iets geweest. Ik denk, collega’s, dat dat heel duidelijk is. Ik heb dat gezegd in het eerste deel: het zijn de lokale besturen die de beslissing nemen of ze daarmee aan de slag willen gaan. Het stappenplan kadert in wat in de beleidsnota van de minister voorzien is voor lokale besturen: een generiek aanbod van heel wat ondersteunende tools en ook een specifiek aanbod op maat van die lokale besturen. Als zij een beleid willen voeren rond zuivere lucht, zal het stappenplan worden gepresenteerd conform het beleid. Het zijn geen aanbevelingen op zich van de Vlaamse overheid; het zal eerder dienen als een inspiratiebron voor de lokale overheden. Ook in heel dat voorbereidend traject zijn de lokale besturen betrokken. Soms heb je het gevoel dat het allemaal wat uitvergroot is. Als je vertrouwen hebt in de lokale besturen en als je geen keizer-koster wilt zijn, dan denk ik dat er geen enkel probleem is, als je daar met gezond verstand mee omgaat.",dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de nieuwe screeningstool voor lokale luchtkwaliteit en het stappenplan voor lokale luchtbeleidsplannen,,,,speech,,Andy Pieters (N-VA),Ik heb toch nog een opmerking. Het is me nu nog altijd niet helder welk stappenplan de VMM morgen zal toelichten op de roadshow? Ik ga ervan uit dat dat gewoon de versie is die per ongeluk online kwam. (Opmerkingen van minister Jo Brouns),dinsdag 18 februari 2025,1871624.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871624
over de aanpak van lekverliezen in het waterleidingnetwerk,,,,speech,,Lydia Peeters (Open Vld),"Minister, de Europese Drinkwaterrichtlijn, gericht op gezond en schoon water, vraagt aan alle lidstaten om aandacht te hebben voor het terugdringen van lekken. In het kader van de Blue Deal werd door de vorige Vlaamse Regering dan ook het engagement aangegaan om de inspanningen tegen waterverliezen te verhogen. Daartoe werd een versneld innovatie- en realisatietraject opgezet onder leiding van de Vlaamse Milieumaatschappij (VMM), in samenwerking met de drinkwaterbedrijven en het Vlaams Kenniscentrum Water (VLAKWA). Concreet werd er vastgelegd om tegen eind 2025 te streven naar een Infrastructure Leakage Index (ILI) van onder de 0,5 over heel Vlaanderen. Die index duidt op de verhouding van het werkelijke waterverlies ten opzichte van het onvermijdelijke waterverlies. Op internationaal vlak wordt de Infrastructure Leakage Index gehanteerd als toonaangevende indicator om de prestaties op het vlak van waterverlies van het distributienet te beoordelen. In april 2024 heeft voormalig parlementslid Gwenny De Vroe nog een conceptnota ingediend over deze materie. Daarin werden enkele beleidsaanbevelingen geformuleerd, waaronder het opzetten van een aantal proefprojecten door de drinkwatermaatschappijen met als doel innovatieve technieken met betrekking tot het dichten van lekken alle kansen te geven. Jaarlijks gaat er immers ruim 50 miljoen kubieke meter of meer dan 15 procent van het drinkbaar water verloren door lekken. Het is dus cruciaal om het drinkwaterverlies duurzaam terug te dringen en daartoe op korte termijn de nodige maatregelen te nemen. Minister, wat is de huidige stand van zaken van de ILI in Vlaanderen? Hoe evalueert u het beleid van de Vlaamse watermaatschappijen met betrekking tot het duurzame beheer van de drinkwaterleidingen en de aanpak van lekverliezen, en dat onder andere op het vlak van investeringen, kennisopbouw en het gebruik van de best beschikbare technieken? Welke ondersteuning voorziet de Vlaamse Regering daartoe? Op welke manier wilt u de drinkwatermaatschappijen ertoe aanzetten om de investeringen in het beheer van de drinkwaterleidingen op te krikken om lekverliezen verder terug te dringen? Hoe wilt u het gebruik van de best beschikbare innovatieve technieken voor het dichten van lekken in drinkwaterleidingen door drinkwatermaatschappijen stimuleren? Op welke manier zult u de drinkwatermaatschappijen aansporen om daar de nodige proefprojecten voor op te starten?",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Minister Jo Brouns,"Zoals opgenomen in het rapport van de drinkwaterbalans voor Vlaanderen, bedroeg de Infrastructure Leakage Index in 2023 op Vlaams niveau 0,94. Dat is een daling van bijna 30 procent ten opzichte van 2020, toen die nog 1,32 bedroeg. De cijfers voor 2024 zijn nog niet beschikbaar. De rapportering wordt verwacht tegen 30 maart, volgens de timing die voorzien is in het Drinkwaterbesluit. We zien dat er de laatste jaren een grote vooruitgang is geboekt om lekverliezen terug te dringen. Die index ligt op Vlaams niveau sinds 2022 lager dan 1 en dat duidt erop dat de Vlaamse waterbedrijven op internationaal niveau nu al zeer goed scoren. Zo’n ILI-score lager dan 2 betekent volgens het internationale classificatiesysteem dat het verder terugdringen van lekverliezen wellicht niet puur economisch rendabel is en dat de kosteneffectiviteit van maatregelen goed onderzocht moet worden. Het verder terugdringen van lekverliezen werd ook verankerd als een openbaredienstverplichting in het besluit van de Vlaamse Regering van 20 januari 2023 over de kwaliteit, de kwantiteit en de levering van water bestemd voor menselijke consumptie. Waterbedrijven worden verplicht een beoordeling te maken, doelstellingen op te stellen en een actieprogramma uit te werken voor het terugdringen van lekverliezen. Jaarlijks moet er ook een voortgangsrapportage worden overgemaakt aan de Vlaamse Milieumaatschappij om de acties en uitgaves in beeld te hebben. De laatste jaren is er een dalende trend van de index en het volume niet in rekening gebracht water. In 2023 werd er 7,5 miljoen euro geïnvesteerd in het terugdringen van lekverliezen door de zes waterbedrijven, en dat is exclusief de investeringen die betrekking hebben op het vervangen en vernieuwen van leidingen. Wat betreft kennisopbouw en gebruik van de best beschikbare technieken, kan ik verwijzen naar een antwoord dat reeds gegeven werd op de schriftelijke vraag van collega Peter Van Rompuy van vorig jaar. De drinkwaterbedrijven volgen nieuwe technieken voor de opsporing van lekken op de voet, inclusief het gebruik van artificiële intelligentie. Op sectoraal niveau is daarvoor het samenwerkingsinitiatief NRW-ecosysteem (non-revenue water) opgezet met onze waterbedrijven, de kennisinstellingen en technologieleveranciers, om innovatie in het terugdringen van lekverliezen te kunnen versnellen. Een van de lopende projecten van dit initiatief is het onderzoek naar algoritmes om sneller lekken te kunnen detecteren en te lokaliseren. Het is aan de drinkwaterbedrijven om de bruikbaarheid van de technieken op het terrein te evalueren en de voor hen meest bruikbare technieken in te zetten. We kunnen ook concluderen dat de Vlaamse waterbedrijven al behoorlijke investeringen doen en tegelijkertijd de vinger aan de pols houden wat betreft het opvolgen van nieuwe technieken, om zo steeds de meest kostenefficiënte en toepasbare technieken om het lekverlies verder te verlagen, in te zetten. Hierdoor is de index op Vlaams niveau, zoals gezegd, momenteel al lager dan 1, wat toch wel een heel goede score is. Er is geen financiële ondersteuning voorzien vanuit de Vlaamse Regering. Het beheersen van lekverliezen maakt deel uit van de operationele werking van de waterbedrijven en wordt in die zin bekostigd. We moeten natuurlijk voorkomen dat de drinkwaterfactuur onbetaalbaar wordt. Ik wil in dat kader benadrukken dat de waterbedrijven, samen met een externe partner, een socio-economisch model hebben opgesteld. Dit model wordt gebruikt om te bepalen welke maatregelen nodig zijn om die lekverliezen te vermijden en maatschappelijk verantwoord zijn. De resultaten uit dit model liggen aan de basis van de opgestelde actieplannen, alsook aan de procesbenchmarking waar de aanpak om de verliezen terug te dringen tussen bedrijven vergeleken werd en verbeteracties werden geïdentificeerd voor elk waterbedrijf. Wel heeft de Vlaamse Milieumaatschappij de afgelopen jaren de organisatie van jaarlijkse kennisevenementen tussen waterbedrijven, technologiebedrijven en kennisinstellingen gefaciliteerd. Ik wil ook niet zomaar blindelings bijkomende investeringen opleggen aan onze waterbedrijven om lekverliezen terug te dringen. De voorgestelde acties en investeringen in de actieplannen beogen al een niveau dat zeer ambitieus is. Deze acties en investeringen zijn veelomvattend, inclusief preventieve acties, acties rond proactief lekbeheer en registratie-optimalisatie en inzet op verdere kennisopbouw en innovatie. Ik ben er wel van overtuigd dat het verder opvolgen van de implementatie van deze actieplannen en geplande uitgaven een prioriteit moet blijven en zal hiertoe opdracht geven aan de administratie. Ook de WaterRegulator kan, via de tariefplannen, bijsturen op de investeringen indien de vooropgestelde doelen niet behaald worden. De waterbedrijven zetten nu al in op innovatieve technieken en onderzoeken, en hebben hieromtrent ook concrete acties en proefprojecten opgezet en opgenomen in hun actieprogramma’s. Zoals ook al toegelicht, werd op sectoraal niveau hiervoor het samenwerkingsinitiatief NRW-ecosysteem opgezet met waterbedrijven, kennisinstellingen en technologieleveranciers om innovatie in het terugdringen van lekverliezen te versnellen. Ik stel dan ook vast dat de waterbedrijven hun verantwoordelijkheid al nemen, ook vanuit hun wettelijke opdracht.",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Lydia Peeters (Open Vld),"Dank u wel voor uw antwoorden, minister. Er is al een vooruitgang, zegt u, wat op zich natuurlijk een goede zaak is. We zullen nog even moeten wachten op de cijfers van 2024, maar alleszins is er toch ook nog een weg te begaan om die doelstelling van 0,5 te behalen, conform wat vooropgesteld werd in de Infrastructure Leakage Index. We zien dat ondanks het gebruik van de bijzondere technieken of de talrijke investeringen die men doet, er hier en daar toch nog lekken ontstaan, zowel op publiek domein als bij private partners. We weten ook dat er nog een aantal verouderde drinkwaterleidingen zijn. Ik denk alleszins dat het goed is dat men daar volop acties voor opzet, om er toch voor te zorgen dat ook die zo snel mogelijk worden aangepakt. U verwijst naar artificiële intelligentie en nieuwe technieken die allemaal op de voet gevolgd worden. Dat is op zich zeker een goede zaak. Daarnaast stellen we wel vast – en ik weet niet of dat bij de collega’s ook zo is – dat wij bijvoorbeeld een aantal schoolgebouwen hebben, waar je, als er een toilet blijft lopen, daar nog geen verklikker voor krijgt. Ook voor mensen die thuis een digitale meter hebben zou het goed zijn dat je, als er iets blijft lekken of als er een groot waterverlies is, misschien via die digitale meter, automatisch ook een reactie krijgt dat er ergens een groot waterverlies is. Ik weet niet of u erop kunt antwoorden, maar mijn bijkomende vraag gaat dan ook over innovatie of beschikbare technieken en hoe we daar innovatief mee kunnen omgaan. Hebt u weet van innovatieve toepassingen waarmee men veel sneller lekken kan laten detecteren en zodoende de eigenaar of diegene bij wie het lekverlies zich voordoet, zo snel mogelijk kan briefen? Want drinkwater is nog altijd een kostbaar goed waar we spaarzaam mee om moeten gaan.",dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Hans Vanhoof (N-VA),Tekstfragment nog niet beschikbaar.,dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Stijn De Roo (cd&v),Tekstfragment nog niet beschikbaar.,dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Minister Jo Brouns,Tekstfragment nog niet beschikbaar.,dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van lekverliezen in het waterleidingnetwerk,,,,speech,,Lydia Peeters (Open Vld),Tekstfragment nog niet beschikbaar.,dinsdag 25 februari 2025,1874944.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874944
over de aanpak van het stikstofkader vanaf 1 januari 2031,,,,speech,,Andy Pieters (N-VA),"Minister, de Nederlandse toestanden rond het stikstofbeleid kwamen tijdens de vorige commissie al aan bod. Dat bewees het belang van wetenschappelijk onderbouwd en doortastend beleid om te zorgen dat het economisch en ecologisch niet om zeep geraakt. In uw beleidsnota vermeldde u de volgende Programmatorische Aanpak Stikstof (PAS) waarvan de wetenschappelijke robuustheid bewezen is, en die ook een decretale basis moet geven voor een vergunningenbeleid dat op 1 januari 2031 in werking kan treden. Tijdens de bespreking van de beleidsnota werd hier weinig op ingegaan. Daarom dat ik de vragen hier nog eens stel. Is het uw intentie om dit volgende PAS-decreet nog in deze legislatuur vast te stellen en decretaal te verankeren, of zullen we ons beperken tot de voorbereidende werken voor uw opvolger? We kwamen in het regeerakkoord ook overeen een interdisciplinair wetenschappelijk team samen te stellen met als opdracht vorm te geven aan een emissiebeleid, dat zowel juridisch als wetenschappelijk robuust is. Kunt u duiden wat de stand van zaken ter zake is? Hebt u al inzicht in de samenstelling van dat wetenschappelijk team?",dinsdag 18 februari 2025,1871678.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871678
over de aanpak van het stikstofkader vanaf 1 januari 2031,,,,speech,,Minister Jo Brouns,"Het regeerakkoord is daar eigenlijk duidelijk over. Over die PAS 2.0 is het volgende letterlijk in het regeerakkoord opgenomen: “We stellen een interdisciplinair wetenschappelijk team samen met als opdracht vorm te geven aan een emissiebeleid dat zowel juridisch als wetenschappelijk robuust is. We maken op basis daarvan deze legislatuur werk van een volgende Programmatische Aanpak Stikstof, indien de wetenschappelijke robuustheid is bewezen. Die vormt een decretale basis voor een vergunningenbeleid dat in werking treedt in 2031. We bewaken daarbij de rechtszekerheid om zo een vergunningenstop voor de brede maatschappij te voorkomen en doen geen afbreuk aan de beoogde doelstellingen. Daartoe vereenvoudigen we het instrument van de passende beoordeling, zodat sneller en met minder kosten en lasten duidelijkheid verkregen wordt over de aanvaardbaarheid van een project.” We maken dus inderdaad deze legislatuur nog werk van een volgende PAS en een decretale basis. Zoals afgesproken in het regeerakkoord zal ik inderdaad een interdisciplinair team van wetenschappers samenstellen. Ik heb er aandacht voor dat het team voldoende natuurwetenschappelijke, socio-economische en juridische expertise omvat. Ik heb mijn administratie de opdracht gegeven om in gesprek te gaan met verschillende gerenommeerde experten. Uiterlijk in maart zal dat team officieel worden aangesteld en van start gaan met de werkzaamheden.",dinsdag 18 februari 2025,1871678.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871678
over de aanpak van het stikstofkader vanaf 1 januari 2031,,,,speech,,Andy Pieters (N-VA),"Dank u wel voor uw heel helder antwoord, minister. U hebt gezegd dat u de decretale basis nog deze legislatuur wilt maken. Misschien nog een vraagje daarbij: u hebt uw administraties de opdracht gegeven om een voorstel te doen rond dat wetenschappelijk team. Over welke administraties gaat het dan? Dit is gewoon voor mijn opheldering.",dinsdag 18 februari 2025,1871678.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871678
over de aanpak van het stikstofkader vanaf 1 januari 2031,,,,speech,,Minister Jo Brouns,"Als ik sprak over administraties, heb ik mij verkeerd uitgedrukt. Ik heb mijn administratie de opdracht gegeven.",dinsdag 18 februari 2025,1871678.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871678
over de aanpak van het stikstofkader vanaf 1 januari 2031,,,,speech,,Andy Pieters (N-VA),Wie is dat dan?,dinsdag 18 februari 2025,1871678.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871678
over de aanpak van het stikstofkader vanaf 1 januari 2031,,,,speech,,Minister Jo Brouns,Het Departement Omgeving.,dinsdag 18 februari 2025,1871678.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871678
over de toewijzing van de stikstofprovisie voor natuurherstel,,,,speech,,Andy Pieters (N-VA),"Minister, tijdens de hoorzitting over de Natuurherstelverordening van vorige week in de commissie Leefmilieu werd duidelijk dat de Vlaamse natuuradministraties – het Agentschap voor Natuur en Bos (ANB) en het Instituut voor Natuur- en Bosonderzoek (INBO) – dit jaar, naar verluidt, 52 miljoen euro nodig zouden hebben vanuit de stikstofprovisie voor natuurherstel. De bazin van het Agentschap voor Natuur en Bos, mevrouw Van der Spiegel, had het over 30 tot 40 miljoen euro. Het INBO had het zelfs structureel over 12 miljoen euro per jaar. Volgens hen is dat essentieel voor de uitvoering van het stikstofsaneringsplan. Dat vormt natuurlijk een belangrijke pijler in het bredere beoordelingskader voor vergunningen in Vlaanderen. De politieke afspraak is in principe dat er via de stikstofprovisie voldoende middelen beschikbaar zijn voor de natuurherstelmaatregelen. Tijdens de besprekingen bleek dat de middelen voor 2025 nog niet werden toegewezen. De bazin van het INBO zei – als ik ze mag citeren – dat “ze wachten op witte rook”. Het leek toch dat ze daar al enige tijd op aan het wachten waren. Om opheldering te brengen, vraag ik het gewoon aan u. Gezien de noodzaak om vergunningen juridisch robuust te maken, is het belangrijk dat we snel zijn met de opstart van het natuurherstelplan. Wanneer zult u de nodige middelen van de stikstofprovisie toewijzen aan het ANB en het INBO? Wat is de concrete timing? Hoe garandeert u dat vertragingen in de toewijzing van de middelen geen negatieve impact hebben op de uitvoering van het stikstofsaneringsplan?",dinsdag 18 februari 2025,1871702.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871702
over de toewijzing van de stikstofprovisie voor natuurherstel,,,,speech,,Minister Jo Brouns,"Collega’s, in het kader van de conceptnota Programmatische Aanpak Stikstof (PAS) – ondertussen drie jaar geleden, dat was eind februari 2022 – werd een totaalbudget van pakweg 3,6 miljard euro toegewezen aan het stikstofbeleid in Vlaanderen voor de periode tot 2030. Ongeveer de helft van die middelen waren bestaande kredieten die de betrokken overheidsdiensten doorheen de jaren moesten oriënteren naar de uitvoering van het stikstofbeleid. Voor het beleidsdomein Omgeving gaat het over minstens 80 miljoen euro per jaar. Ik kan u op dit moment geen compleet detailoverzicht geven over de effectieve besteding van die middelen in de voorbije jaren. Omdat de opdracht in het reduceren van stikstofemissies en het nastreven van een goede staat van instandhouding in de habitatgebieden dermate groot was, heeft de vorige Vlaamse Regering beslist om nog 2 miljard euro aan extra middelen ter beschikking te stellen voor de periode tot 2030. Die zitten vervat in de zogenaamde PAS-provisie. Tot en met 2024 betrof dit een totaalbedrag van 326 miljoen euro, waarvan de vorige Vlaamse Regering reeds een opdeling had gemaakt tussen bestedingen in functie van de flankering voor landbouwers enerzijds – dat ging over 211 miljoen euro –, en voor investeringen voor landbouwers en natuurherstel anderzijds – dat ging respectievelijk over 30 miljoen euro en 85 miljoen euro. Bij de start van deze legislatuur stelde ik vast dat de volledige 85 miljoen euro die in de periode 2022-2024 voorzien was voor onderzoek en de realisatie van natuurherstel, reeds was opgebruikt. Indien u een meer gedetailleerd overzicht wilt van de effectieve besteding van die middelen van de vorige legislatuur, kunnen we daar verder antwoord op geven door middel van een schriftelijke vraag. U stelt in uw vraag dat er een vertraging zou zijn in de besteding van de middelen. Dat klopt niet. Ik ga ervan uit dat we allemaal akkoord zijn dat deze Vlaamse Regering alleen maar middelen kan besteden als die ook effectief voorhanden zijn. Vanaf de start van dit jaar zijn er wel opnieuw middelen beschikbaar, ook om de nodige natuurinvesteringen te doen. Ik heb aan mijn diensten gevraagd om een inschatting te maken van de noden die er zijn voor het jaar 2025, en om een overzicht te geven van de manier waarop ze ook de 80 miljoen euro aan eigen middelen hiervoor zullen inzetten. Zo zullen we een beter inzicht krijgen in de bijkomende budgettaire noden die er nog zijn. Ik ben ook in parallel overleg met mijn diensten om op korte termijn een eerste opvraging te doen van middelen uit de provisie, om enkele concrete dringende noden op te vangen. Vanzelfsprekend gaat het enkel over de noden die voortkomen uit het PAS-beleid zoals voorzien in dezelfde conceptnota van 2022.",dinsdag 18 februari 2025,1871702.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871702
over de toewijzing van de stikstofprovisie voor natuurherstel,,,,speech,,Andy Pieters (N-VA),"Minister, het is goed dat u ook een overzicht geeft van de voorbije jaren. Dat was niet de vraag, maar dat is positief. Het zou eraan mankeren als de vorige minister het budget dat haar ter beschikking stond, niet zou hebben gebruikt. Ik denk dat dat de evidentie zelve is, want de noden binnen Leefmilieu en Natuurbehoud zijn hoog. Namens onze fractie willen we er, voor de zinvolle ondersteuningen uit het PAS-beleid, wel op aandringen dat toekenningen vanuit de PAS-provisie aan de verschillende administraties snel genoeg gebeuren. Tijdens de hoorzitting bleek toch dat de noden zeer hoog waren, dat beide administraties van mening waren dat ze heel wat werk voor de boeg hadden en dat ze er zo snel mogelijk aan wilden beginnen. Ik denk dat het toch wel belangrijk is dat daar zo snel mogelijk in wordt geschakeld. De middelen zijn ter beschikking, ze moeten enkel via een toewijzingsbesluit worden toegewezen. Ik wil u oproepen om dat zo snel mogelijk te doen. Ik denk dat dat cruciaal is, want als we onze maatregelen uit het stikstofsaneringsplan niet uitvoeren, zal ook ons beoordelingskader sneuvelen. Het beoordelingskader is gebaseerd op de reductie",dinsdag 18 februari 2025,1871702.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871702
over de toewijzing van de stikstofprovisie voor natuurherstel,,,,speech,,Mieke Schauvliege (Groen),"Minister, op die hoorzitting waren inderdaad die bedragen van 52 miljoen euro extra op het bestaande budget, al genoemd. Die 80 miljoen euro waarnaar u verwijst, zijn de reguliere middelen waarover het Agentschap voor Natuur en Bos beschikt om aan natuurbeleid te doen. Ik heb u niet horen vertellen dat u die extra middelen snel ter beschikking zult stellen. Ik heb u nu horen antwoorden eerst eens naar die 80 miljoen euro te zullen kijken, en daarna te zullen kijken of er extra dingen nodig zijn, terwijl die twee directeurs hier heel duidelijk verklaard hebben dat ze boven op wat ze al nodig hadden, die 52 miljoen euro hadden. Eigenlijk wil ik van u nog eens heel duidelijk horen wat nu precies de toezeggingen zijn. Daarnaast gaat het hier over een natuurherstelwet. De PAS is daarvan een onderdeel. Daarbovenop zijn nog extra middelen nodig. Is daarvoor al enig gesprek of enige toezegging gedaan, of moet het gesprek daarover ook nog beginnen?",dinsdag 18 februari 2025,1871702.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871702
over de toewijzing van de stikstofprovisie voor natuurherstel,,,,speech,,Minister Jo Brouns,"Ik ben heel duidelijk geweest, denk ik. In de PAS-visie is heel duidelijk, in de conceptnota, gezegd dat het gaat om eigen middelen en de provisie. Maar we gaan niet zomaar geld toekennen. Het moet altijd om zinvolle investeringen gaan, in de uitvoering van het PAS-beleid. En dat is generiek, op basis van de reguliere middelen, en de PAS-provisie. Nu zijn er dus, vanaf 2025, nieuwe middelen beschikbaar, en we zullen inderdaad, in overleg met de betrokken agentschappen, de zaken die nodig zijn in functie van natuurherstel, in het kader van PAS, beoordelen. (Opmerkingen van Mieke Schauvliege) Neen, neen, neen, we zijn zes weken ver in 2025. Zes weken ver. Wat dat betreft kan ik alleen maar herhalen dat het de twee zijn. Eerst de generieke middelen, en dan de PAS-provisie.",dinsdag 18 februari 2025,1871702.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871702
over de toewijzing van de stikstofprovisie voor natuurherstel,,,,speech,,Andy Pieters (N-VA),"Ik denk inderdaad dat we de toewijzingen vanuit de PAS-provisie moeten zien als een opstap ten aanzien van het reguliere budget. Wat toegewezen wordt, komt dus boven op de reguliere budgetten die er zijn. Minister, het klopt dat we zes weken ver zijn in 2025, maar toch was mijn indruk dat bij het INBO het gevoel leefde dat, als men spreekt over witte rook, men toch al iets langer dan zes weken vragende partij was voor een toewijzing. In ieder geval: naar het verleden kijken, heeft weinig zin. Ik stel voor dat we nu naar de toekomst kijken. We roepen u dus op om zo snel mogelijk de middelen die nodig zijn, toe te wijzen. Want buiten de 52 miljoen euro waarnaar ze verwezen, denk ik dat ze nog voldoende bezig waren met zaken in kaart brengen. En er zullen ongetwijfeld nog vragen komen. Ik dacht dat ongeveer 1 miljard euro voor natuur gereserveerd was vanuit de PAS-provisie. Als we dat geld tegen 2035 effectief willen investeren in natuurherstelmaatregelen, dan zal het aan een hoger tempo moeten gebeuren dan aan 52 miljoen euro per jaar. En ik denk dat we ons daar ten volle op moeten voorbereiden.",dinsdag 18 februari 2025,1871702.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871702
over de vergunningen voor woonprojecten en de taskforce Wonen-Ruimte,,,,speech,,Mieke Schauvliege (Groen),"Een projectontwikkelaar die ook actief is als gastdocent aan de KU Leuven, concludeerde op basis van cijfers van het Belgische statistiekbureau (Statbel) dat het aantal vergunningen voor nieuwe woningen in Vlaanderen slechts 10,25 per duizend gezinnen bedroeg in de eerste tien maanden van 2024. Dat is het laagste cijfer van de afgelopen tien jaar. De steden blijven met 9,94 vergunningen onder het Vlaamse gemiddelde, al zijn er grote verschillen tussen de steden, met Oostende met 24,09 vergunningen als positieve uitschieter en Leuven met 3,05 vergunningen als negatieve uitschieter. De analyse van de projectontwikkelaar/gastdocent is dat de oorzaak is dat het digitale omgevingsloket te goed werkt. Dat zou het makkelijker maken om bezwaren in te dienen tegen bouwprojecten en zou zo leiden tot een stagnatie van de bouwsector. Ook de lange doorlooptijden zouden een en ander verklaren. Volgens de statistieken uit het omgevingsloket is de gemiddelde doorlooptijd voor een vergunning in eerste aanleg voor een woonproject vergund in 2024 97,8 dagen, met een mediaan van 87 dagen. Voor projecten vergund in 2023 was dat nog respectievelijk 95,6 dagen en 85 dagen: een lichte stijging, maar al bij al binnen de perken. Ook werd tegen amper 2,91 procent van de vergunningen afgeleverd voor projecten met een woonfunctie beroep aangetekend. In 2023 was dat nog 4,2 procent, in 2022 3,5 procent, in 2021 2,8 procent. Sinds het ontstaan van het omgevingsloket werd tegen 3,03 procent van alle vergunningen in eerste aanleg voor woonprojecten een administratief beroep aangetekend. De ministers van Omgeving en Wonen richtten samen een taskforce op om ten eerste bouwpotenties voor onderbenutte gronden en panden op goed gelegen locaties in beeld te brengen. Ten tweede dient die taskforce om monitoringmethodes voor de aangroei van kernversterkend woonaanbod van duurzame en betaalbare woningen op te stellen. Ten derde moeten de drempels die de activering van het kernversterkend bouwpotentieel in de weg staan te detecteren en te inventariseren. Ten vierde moet de taskforce de realisatie van een duurzaam en betaalbaar woonaanbod bevorderen, waarbij elke actor gepaste initiatieven neemt om te komen tot een structurele en continue aangroei van het woonaanbod op goed gelegen locaties. De kerngroep bestaat uit de kabinetten van de ministers bevoegd voor Wonen en Omgeving, het Departement Omgeving, het agentschap Wonen in Vlaanderen en de lokale besturen, vertegenwoordigd door de koepelorganisatie Vereniging van Vlaamse Steden en Gemeenten (VVSG). Ook twee, nog te bepalen externe experten moeten deel uitmaken van de kerngroep. De experten zouden worden aangesteld na een oproep. De taskforce bestaat uit de kerngroep, aangevuld met belangrijke partners die zouden instaan voor concrete realisaties op het terrein. Om die reden zullen naast de leden van de kerngroep ook de vicekabinetten, de architecten- en bouwsector, de sector van de vastgoedontwikkeling en de sociale huisvestingssector vertegenwoordigd zijn in de taskforce. Vertegenwoordigers van de open ruimte en natuur in de stads- en dorpskernen zijn niet opgenomen in de taskforce, wat nochtans ook belangrijk is voor de leefbaarheid van dorpen en steden. Minister, is er op basis van de datareeks die werd aangehaald in het artikel in De Morgen een tendens af te leiden? Zo ja, wat is volgens u de oorzaak van de daling van het aantal vergunningen voor woonprojecten in Vlaanderen? Op welke manier zult u ervoor zorgen dat naast de belangen van de bouwsector ook de nodige kwaliteiten die belangrijk zijn om te komen tot kwalitatieve kernversterking, zoals blauwgroene dooradering, aan bod komen in de taskforce? Wanneer verwacht u te komen met de beleidskaders die nodig zijn voor uitvoering van het Beleidsplan Ruimte Vlaanderen en die de lokale besturen de nodige handvatten moeten bieden om over te gaan tot het kwaliteitsvol versterken van de kernen?",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Sanne Van Looy (N-VA),"Mijn vraag is gelijkaardig, maar heeft een wat andere insteek. Er is al heel wat geschreven over de bouwshift. We hebben de taskforce Bouwshift van 2021. In 2024 is er een themarapport Bouwshift geschreven. Er is een onderzoek gebeurd naar de kostprijs en de hindernissen van de verdichting in Vlaanderen in 2022 en naar het landgebruik en ruimtebeslag in Vlaanderen in 2023. Er is een Betonrapport van 2024, een Ruimterapport van 2021 en een onderzoek naar de inzetbaarheid van een planningsinstrumentarium voor het realiseren van de bouwshift van 2019. En zo kan ik nog wel een tijdje doorgaan. Dat zijn allemaal studies om het efficiëntere ruimtegebruik van onze schaarse ruimte en het maximale behoud van de open ruimte te bestuderen. Dat hebben we ook onderschreven in het regeerakkoord. We moeten daar vooral aan werken. Je zou denken dat we na al dat studiewerk ondertussen wel weten hoe we dat moeten doen. Maar op 7 februari hield de minister samen met zijn collega-minister Depraetere een taskforce Wonen-Ruimte boven het doopvont. Minister, hoe zal de taskforce Wonen-Ruimte bijdragen tot de creatie van de nodige extra 450.000 woningen? Waar situeert zich de meerwaarde van die taskforce? Hoe worden de bevindingen van eerdere studies concreet meegenomen? Hoe wilt u verhinderen dat eerder studiewerk nodeloos wordt herhaald? U hebt er al naar verwezen in de bespreking van de beleidsnota: alles wat met die bouwshift te maken heeft, zal mee worden geïntegreerd. Toch kreeg ik graag meer verduidelijking over de manier waarop dat zal gebeuren.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Minister Jo Brouns,"Mevrouw Schauvliege, in uw vraagstelling wekt u de indruk dat de doorlooptijd de grootste drempel is waardoor het aantal nieuwbouwwoningen zou dalen. Dat zal zeker een rol spelen, maar we mogen toch ook niet ...",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Mieke Schauvliege (Groen),"Het zijn niet mijn woorden, maar die van de onderzoeker.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Minister Jo Brouns,"Ja, ja. Ik wilde zeggen dat dat zeker een rol speelt, maar ook aanvullen dat we de voorbije jaren een context hebben gehad met een aantal economische factoren die daarnaast hun rol hebben gespeeld. Het gaat om een samengaan van verschillende factoren: de bouwkost die is gestegen met 30 procent, de inflatie als oorzaak ervan enzovoort. Die factoren hebben, naast de doorlooptijd, een heel grote rol gespeeld in de daling van het aantal aanvragen voor woonprojecten. Zo zien we in 2022 bijvoorbeeld een veel sterkere daling van de aanvragen van eengezinswoningen tegenover die van meergezinswoningen. We stellen vast dat er meer appartementen worden gebouwd dan eengezinswoningen. De fors gestegen prijzen voor de bouwmaterialen ten gevolge van de oorlog in Oekraïne zullen ook wel een rem gezet hebben op de bouwplannen van particulieren. Maar een ook rentestijging of -daling zal vermoedelijk een invloed hebben op de aanvragen. De mate van impact van de externe factoren op het aantal vergunningsaanvragen heeft verder onderzoek nodig. Dat kan bijvoorbeeld een thema zijn binnen die taskforce Wonen-Ruimte. Voor de beperkte stijging van de doorlooptijd van vergunningen is mogelijk het wijzigingsverzoek deel van de oorzaak. Die kan aanleiding geven tot een langere procedure, maar biedt wel de mogelijkheid om binnen dezelfde procedure tot een vergunning te komen en ook een meer robuuste vergunning te hebben, waarbij er reeds aanpassingen gebeuren aan het voorwerp van de vergunningsaanvraag, op basis van adviezen en inspraak. Het aandeel beroepen is beperkt en stijgt inderdaad lichtjes. Uit eerste analyses blijkt dat hoe groter en complexer een project is en hoe meer inbreidingsgericht – verdichting –, hoe moeilijker het vergunningsproces loopt. Vaak duurt het langer en is er meer kans op een beroep. Het is de opdracht van de taskforce om een voorstel van actieplan op te maken met initiatieven om drempels voor het activeren van het kernversterkend bouwpotentieel weg te werken en een actieplan op te stellen met activerende, faciliterende en sensibiliserende maatregelen in functie van de realisatie. De taskforce zal daarbij ook rekening houden met het advies van de gemengde commissie Vergunningen. De wijze waarop met beroepsprocedures wordt omgegaan, kan dan ook mee in de scope zitten van die actieplannen. Het is uiteraard belangrijk om in de werking van de taskforce een goede balans te vinden van de verschillende uitgangspunten, waarvan kwalitatieve kernversterking er zeker een van is. Naast de bouwsector zijn daarom ook de lokale besturen, de sociale huisvestingssector, de architecten en de vastgoedsector in de taskforce vertegenwoordigd. Heel de regering heeft trouwens gevraagd om daaraan te kunnen deelnemen, collega. Binnen de werkgroepen zal ook het middenveld kunnen worden betrokken, afhankelijk van het betreffende thema van de werkgroep. Het is net door samen te werken en iedereen te erkennen in zijn sterkte en kunde dat we onze gemeenschappelijke taakstelling zullen halen, zowel in steden als de landelijke gemeentes. De blauw-groene dooradering, maar evengoed de duurzame mobiliteit, het voorzieningsniveau van scholen, artsen tot winkels in de buurt zullen mee de kwaliteit van onze woonomgeving bepalen. Die kwaliteit in ruimte gaat ruimer dan het woonbeleid en zal deel uitmaken van het Beleidsplan Ruimte Vlaanderen (BRV). Dat is er, zoals u weet, nog altijd niet. U verwijst inderdaad naar een aantal studies, maar we hebben nog altijd geen BRV. Als we een beleidskader moeten maken, is het voor mij belangrijk dat er van Wonen wel een is. Die taskforce Wonen-Ruimte kan wat mij betreft alvast dienen als basis of insteek voor het beleidskader Wonen. Ik wil ook nogmaals heel duidelijk stellen dat de lokale besturen als regisseur van het lokaal woonbeleid vandaag al mogelijkheden hebben om per project de afweging te maken of een project kernversterkend en kwalitatief is. De beoordeling in het kader van de goede ruimtelijke ordening biedt hiervoor reeds een kader. Wat betreft de beleidskaders kan ik u het volgende meegeven. De beleidskaders zullen onderdeel zijn van het BRV, zoals u weet. Samen met een strategische visie, die ons uitdaagt om de nodige transities te maken voor een duurzame en leefbare toekomst, vormen de beleidskaders het BRV. Het is mijn ambitie om snel tot een gedragen plan te komen. We zullen de voortgang hiervan binnenkort ook bespreken in de schoot van de regering. De aangroei van voldoende woningen tegen 2050 lijkt voorlopig niet het probleem. De laatste jaren kwamen er 30.000 woningen bij en er is nog voldoende onbebouwd gebied bestemd voor wonen, namelijk 20 procent. We stellen wel vast dat er te weinig betaalbare en sociale woningen worden ontwikkeld, zowel huur- als koopwoningen. Voor de bouwshift komt ook maar een 50 procent van de beschikbare gronden voor wonen in aanmerking om te ontwikkelen. Daarom bestaat de uitdaging eruit om er net voor te zorgen dat de woningen worden gerealiseerd daar waar ze goed gelegen zijn en dus ook kernversterkend kunnen werken, én dat het aandeel van betaalbare en sociale woningen omhooggaat. De taskforce neemt vier deelopdrachten op. Ten eerste het in beeld brengen van de bouwpotenties van de onbenutte of onderbenutte gronden en panden op goed gelegen locaties. Ten tweede het opstellen van een monitoringsmethode van de aangroei van kernversterkend woonaanbod van duurzame en betaalbare woningen. Ten derde het detecteren en inventariseren van drempels die de activering van het kernversterkend bouwpotentieel in de weg staan. Ten slotte het bevorderen van de realisatie van een duurzaam en betaalbaar woonaanbod, waarbij elke actor gepaste initiatieven neemt om te komen tot een structurele en continue aangroei van het woonaanbod op goed gelegen locaties. De taskforce zal maximaal verder werken op al het studiewerk dat reeds werd uitgevoerd door de Vlaamse overheid, de gemeenten, de provincies, de intercommunales en de taskforce Bouwshift, waarnaar verwezen werd. In de conceptnota worden vier opdrachten voor de taskforce omschreven. Daarin is ook opgenomen waarmee rekening moet worden gehouden en wordt verwezen naar het bestaande materiaal waarop zal worden gesteund. Herhaling is dus wat mij betreft niet aan de orde.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Mieke Schauvliege (Groen),"Minister, alvast hartelijk dank voor uw antwoord en ook voor uw uitspraak dat niet zozeer de doorlooptijd van de vergunningen aan de basis ligt van minder vergunningen voor woonprojecten, maar vooral de prijsstijgingen, de onrust, de oorlog in Oekraïne, de rentestijging en dergelijke meer. Dat is al een heel belangrijke. U geeft ook aan dat er eigenlijk totaal geen probleem is met de snelheid waarmee er bijkomende woningen worden gebouwd en dat Vlaanderen daarmee op koers ligt. Dat is alvast heel duidelijk. Ik heb wel een vraag over sociale woningmaatschappijen. Ongeveer 894 hectare, die in eigendom zijn van sociale woningmaatschappijen, liggen in gestolpte gebieden. Slechts 358 hectare ligt in niet-gestolpte gebieden. Dat wil zeggen dat 358 hectare bebouwbaar is, maar 894 hectare niet. Minister, u gaf zelf aan in uw antwoord daarnet dat er vooral op het vlak van sociale woningbouw een tandje zal moeten worden bijgestoken. Die sociale huisvestingsmaatschappijen zitten in de taskforce. Kunt u mij garanderen dat we in de toekomst geen sociale huurders gaan huisvesten in gebieden die slecht gelegen zijn, niet ontsloten zijn, of ver weg liggen van voorzieningen? Gelet op het feit dat die sociale huisvestingsmaatschappijen de hoofdmoot van hun eigendommen net in die gebieden hebben liggen, lijkt mij dat een heel grote uitdaging. Het is zeer belangrijk dat we niet toegeven aan die druk, want anders gaan we mensen die het al moeilijk hebben huisvesten op plekken die totaal geen voorzieningen hebben. Daar doen we niemand een cadeau mee. Dat is slecht voor de mensen die daar komen te wonen, slecht voor ons openruimtebeleid, slecht voor het klimaat. Mijn vraag is dus: welke garanties hebt u dat dat zeker niet zal gebeuren en dat dat niet de uitkomst zal zijn van de taskforce Wonen-Ruimte?",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Sanne Van Looy (N-VA),"We hebben het in oktober al eens over de bouwshift gehad, minister. Toen hebt u ook gezegd dat u het belangrijk vindt om de lokale besturen daarin als partner te zien, omdat zij het best geplaatst zijn om over de eigenheid van hun kernen te waken en te oordelen. Daar ben ik het uiteraard volmondig mee eens. Ik heb begrepen uit de nota die over de taskforce bestaat dat er een kaart rond het woonpotentieel wordt vooropgesteld. Ik denk niet dat wij daarvoor geplaatst zijn en dat Vlaanderen keizer-koster moet spelen en een kansenkaart opstellen, alsof de lokale besturen niet weten waar het woonpotentieel ligt. Ik wilde u toch nog eens vragen hoe dat strookt met het vertrouwen in de lokale besturen.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Lydia Peeters (Open Vld),"Minister, ik wil zelf even aansluiten want daarstraks bij de vraagstelling van mevrouw Van Looy had ik een beetje de indruk dat dit een taskforce was van de Vooruit- en de cd&v-fractie maar niet van de N-VA-fractie. Ik heb mevrouw Van Looy een heel exposé horen geven over hoeveel studies er al niet zijn geweest toen minister Demir bevoegd was voor Omgeving. U hebt zelf al gezegd dat het groenboek van het Beleidsplan Ruimte Vlaanderen van 2012, destijds door toenmalig minister Muyters opgemaakt. Het witboek dateert van februari 2017, destijds opgemaakt door toenmalig minister Joke Schauvliege. Het is nu nog altijd wachten op de beleidskaders. Daarvan zien we dat daar vorige legislatuur zeer weinig rond gebeurd is. Er zal nu dus een taskforce komen en die zal zich erover buigen. Tegelijkertijd weten we allemaal dat de doelstellingen in het kader van de bouwshift gaan naar 0 hectare bijkomend ruimtebeslag. Is het dan geen zaak, minister, en moet er niet volop worden gefocust om te kijken naar gebieden die een dringende renovatie nodig hebben, met veel energieverslindende gebouwen en ook wijken? Als we kijken naar de Nederlandse aanpak, waar men soms op een jaar tijd hele wijken volledig heropbouwt, denk ik dat men daar de mosterd kan halen. Het is terecht door een aantal mensen al gezegd dat niet zozeer de doorlooptijd van de vergunningen een groot probleem is, maar wel het voortraject dat vaak twee jaar of langer duurt, en vervolgens het natraject, door het feit dat er om de haverklap procedures worden aangespannen bij groepswoningbouwprojecten. Vandaar deze twee bijkomende vragen.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Minister Jo Brouns,"Collega's, ik heb eigenlijk weinig dingen gehoord waar ik het niet mee eens ben. Heel veel van de zaken die jullie hebben aangebracht, zijn zaken die nu net in die taskforce aan bod moeten kunnen komen. Wat betreft de kernversterking, denk ik dat het belangrijk is dat we stoppen met ontwikkelingen die niet bijdragen aan een kernversterking en die de problematiek rond ontsluiting of mobiliteit nog verder versterken. Daar moeten we lessen uit trekken. De suggesties rond innovatie van energieverslindende wijken, zijn allemaal goede suggesties. Ik heb het al vaak gezegd en ik zal het blijven herhalen dat ik absoluut geen keizer-koster ben. Ik ga niet aan de lokale besturen zeggen waar en hoe. Het is wel een extra stimulans voor de lokale besturen om een eigen beleidsplan Wonen op te maken in het kader van een eigen beleidsplan Ruimte, als een belangrijk onderdeel daarvan en met een aantal principes. Ik denk dat het duidelijk is: we moeten durven verdichten en meer in de hoogte bouwen. We zullen daar niet buiten kunnen als we echt die omslag willen maken. Voor mij staat daarbij het vertrouwen voorop, collega's. De betrokkenheid van de verschillende partners in Vlaanderen in die taskforce is gegarandeerd, waarbij ik vol vertrouwen vooruitkijk en waarbij ik herhaal dat de uitkomst daarvan voor mij een fundament kan zijn voor het beleidskader Wonen dat ook moet worden gemaakt om uitvoering te kunnen geven aan het Beleidsplan Ruimte Vlaanderen.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Mieke Schauvliege (Groen),"Minister, ik ben blij dat u bevestigt dat het geen goed idee is om op de open ruimte, waar nu een stolp over staat, die in handen is van sociale huisvestingsmaatschappijen en die niet goed gelegen is, de keuze te laten vallen om nieuwbouwprojecten te realiseren, alhoewel we allemaal beseffen dat er een tandje moet worden bijgestoken om betaalbare en sociale woningen te realiseren. In Vlaanderen moeten we niet naar oplossingen zoeken in de open ruimtegebieden, maar in de kernen. Ik ben blij dat u dat bevestigt. Ik kijk dan ook uit naar de uitkomsten van de taskforce Wonen-Ruimte. Ik reken erop dat de open ruimte gevrijwaard blijft en dat we vooral inzetten op de kernversterking.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over de vergunningen voor woonprojecten en de taskforce Wonen-Ruimte,,,,speech,,Sanne Van Looy (N-VA),"Wat het beleidsplan betreft, denk ik dat het geen gemakkelijke opdracht zal zijn, omdat de strategische visie al werd goedgekeurd in 2018. Ondertussen is er heel wat veranderd – om stikstof niet te noemen, dat bestond nog niet in 2018, bij wijze van spreken. Ik denk dat het vooral heel belangrijk is dat we slanke beleidskaders vooropstellen in het beleidsplan, en dat de taskforce geen dikke boeken schrijft, want er bestaan al veel dikke boeken over ruimtelijke ordening. Over dat laatste ben ik het met u eens, minister. We beseffen allemaal dat we meer gaan moeten bouwen op minder ruimte, maar bij de lokale besturen is er nog veel koudwatervrees over hoe de verdichting er moet uitzien. De kernversterking werd vaak te eenzijdig begrepen, namelijk dat ze alles zouden moeten volbouwen met appartementencomplexen, terwijl verdichtingsprojecten ook meer kunnen zijn dan enkel beton en baksteen. Ze kunnen ook bijdragen aan de ruimere omgeving. Ik vind het ook heel belangrijk dat er overlegd wordt met de steden en gemeenten. Dat is heel belangrijk om de verdichting te laten slagen. Nog te vaak – dat hoor ik bij heel veel collega’s – worden lokale besturen geconfronteerd met kant-en-klare projecten waar ze juist de scherpe kantjes nog van kunnen afschaven. Dat is niet wat we verstaan onder een goede dialoog om tot kwaliteitsvolle verdichtingsprojecten te komen. Ik denk dat er nog heel veel kansen zijn om meer te investeren in het informeel vooroverleg, waarin er eigenlijk vanaf het begin duidelijk in overleg wordt gegaan, waarbij de wensen langs beide kanten – de gemeente en de projectontwikkelaar – op tafel worden gelegd. Ik denk dat daar kansen in zitten, om het aan minder rechtsonzekerheid en meer wetenschappelijke winsten te koppelen. Minister, ik roep u op om dat zeker ook mee te nemen naar het Vlaams bouwoverlegcomité. Ik geloof dat dat rond deze periode plaatsvindt, of misschien vond het al plaats.",dinsdag 18 februari 2025,1871245.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871245
over het naleven van de voorwaarden van de omgevingsvergunning voor de luchthaven van Zaventem,,,,speech,,Hans Vanhoof (N-VA),"Minister, in maart 2024 werd de omgevingsvergunning voor de uitbating door Brussels Airport Company (BAC) van de luchthaven van Zaventem hernieuwd. Bij het hernieuwen van deze vergunning werd een noodzakelijk evenwicht gezocht en gevonden tussen de leefbaarheid en het economisch belang. Die vergunning voorziet in heel wat analyses, acties en maatregelen, te nemen door BAC binnen een vast opgelegd tijdskader. Zo wordt bijvoorbeeld opgedragen een globaal waterplan tot uitvoering te brengen. Dit waterplan met maatregelen dient te worden uitgevoerd binnen de 24 maanden na het verlenen van de vergunning. Het bevat onder andere maatregelen rond het waterbeheer en het vermijden van vervuiling ten gevolge van bijvoorbeeld de-icingprocedures. De voorbije weken bleek in Steenokkerzeel, waar men opnieuw te kampen kreeg met een toevoer van glycolen vanop de terreinen van de luchthaven van Zaventem, dat dit niet meer gebeurt. Nochtans betreft het een gekende problematiek die door het departement wordt opgevolgd en waarvoor actie wordt verwacht van BAC. Er werden recent ook vragen gesteld door de federale ombudsman, die zich afvraagt in welke mate BAC andere voorwaarden die zijn opgenomen in de vergunning, zal naleven, onder andere rond geluidsproblematiek. Voor het noodzakelijke draagvlak met betrekking tot de activiteiten is transparantie en het correct naleven van de voorwaarden belangrijk. Ik heb daarover een aantal vragen, minister. Over welke concrete opvolgingsmiddelen beschikt u om de correcte invulling van de voorwaarden, opgelegd in de omgevingsvergunning voor de uitbating van de luchthaven, na te komen? Hebt u indicaties dat, zoals de federale ombudsman laat uitschijnen, BAC niet in staat zal zijn om tijdig de opgelegde maatregelen en voorwaarden na te leven? Bestaat er hierrond, naast de monitoringscomités en dergelijke, structureel overleg met BAC? Specifiek rond de waterproblematiek wordt in de omgevingsvergunning voorgeschreven dat BAC binnen een termijn van drie maanden een actieplan moet opstellen en dat men ook werk moet maken van een globaal waterplan. Bovendien dient BAC alle voorgeschreven maatregelen en studies te voltooien binnen een termijn van twee jaar na het verlenen van de vergunning. Ook daarrond heb ik een aantal vragen, minister. Bent u in het bezit van dit actieplan en kunt u aangeven hoe de uitrol wordt opgevolgd? Bent u van oordeel dat BAC de nodige concrete stappen zet om de maatregelen en studies te voltooien binnen de voorgeschreven termijn van twee jaar?",dinsdag 18 februari 2025,1871403.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871403
over het naleven van de voorwaarden van de omgevingsvergunning voor de luchthaven van Zaventem,,,,speech,,Minister Jo Brouns,"Dank u wel, collega, voor uw vragen over de nationale luchthaven. Over vragen van de gemeente Steenokkerzeel aangaande de de-icingvloeistof werd informatie ingewonnen bij BAC, en de afdeling Handhaving onderzoekt het voorval nog nader. Ik heb ondertussen ook de nodige tekst en uitleg verstrekt aan de burgemeester van Steenokkerzeel. Wat dan uw specifieke vragen betreft over de opvolging van de vergunningsvoorwaarden in het algemeen en het wateractieplan in het bijzonder: de afdeling Handhaving volgt het dossier en de naleving van de aan BAC opgelegde voorwaarden van de omgevingsvergunning van zeer nabij op. De afdeling doet dit onder andere aan de hand van geregelde inspecties ter plaatse alsook door het actief bevragen en opvragen van gegevens om te verifiëren of aan de opgelegde voorwaarden wordt voldaan. Ook is er de overeenkomstig de omgevingsvergunning samengestelde monitoringscommissie waarin naast BAC ook de betrokken diensten van het Departement Omgeving, de Vlaamse Milieumaatschappij ( VMM), Departement Zorg, Departement Mobiliteit en Openbare Werken alsook de gemeenten Zaventem, Kortenberg, Machelen en Steenokkerzeel deel van uitmaken. In de jaarlijkse vergaderingen van deze commissie zullen de vorderingen van de lopende acties door de luchthaven nader worden toegelicht. De commissie kwam een eerste maal samen op 8 oktober 2024. Een nieuwe bijeenkomst zal plaatsvinden in mei 2025. Er zijn effectief enkele risico’s die samenhangen met sommige van de jurisdictionele beroepen die bij de Raad voor Vergunningsbetwistingen (RvVb) zijn ingesteld tegen de omgevingsvergunning. Brussels Airport Company gaf bij een opvolgingscontrole aan de afdeling Handhaving te kennen dat het verbod op het landen of opstijgen van zogenaamd marginaal conforme vliegtuigen – zeg maar de meer lawaaierige toestellen – vanaf het zomerseizoen 2025 problematisch en onwettig zou zijn. De toezichthouders van de afdeling Handhaving gaan alleszins verder opvolgen of de genoemde voorwaarde vanaf het zomerseizoen 2025 wordt nageleefd en desgevallend handhavend optreden. Ook zou Brussels Airlines Company bezwaren hebben ten aanzien van de jaarlijks opgelegde last van 10 miljoen euro, te betalen teneinde de Diabolotoeslag voor de treinreizigers te verminderen. Ik begrijp dat BAC de wettigheid hiervan betwist in de door haar ingestelde beroepsprocedure bij de RvVb. Het hoeft geen betoog dat we dit dossier van zeer nabij opvolgen. Een uitspraak van de Raad voor Vergunningsbetwistingen over deze en de meer dan twintig andere beroepen tegen de omgevingsvergunning wordt ten vroegste verwacht in de zomer van 2025. Wat uw vraag over het opgelegde wateractieplan betreft: de afdeling Handhaving ontving van Brussels Airport Company tijdig het in de omgevingsvergunning opgelegde wateractieplan. De afdeling volgt ook hiervoor de vorderingen van de erin opgenomen acties van nabij op. Brussels Airport Company gaf nog aan de afdeling te kennen dat een stand van zaken op de volgende vergadering van de monitoringscommissie zou worden toegelicht. Uit de opvolgingscontroles van de afdeling Handhaving blijkt dat het actieplan zoals voorzien wordt uitgerold. Er zijn op dit ogenblik geen aanwijzingen dat Brussels Airport Company de voorgeschreven maatregelen en de studies niet binnen de daarvoor voorgeschreven termijn zou realiseren.",dinsdag 18 februari 2025,1871403.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871403
over het naleven van de voorwaarden van de omgevingsvergunning voor de luchthaven van Zaventem,,,,speech,,Hans Vanhoof (N-VA),"Met betrekking tot de waterproblematiek ben ik blij te horen dat men op schema zit. Ik maak mij wel de bedenking dat één keer per jaar een terugkoppeling richting de monitoringscommissie me een beetje aan de lage kant lijkt te liggen, zeker gezien de strikte timing en tijdslijn van twee jaar waarin een aantal maatregelen genomen dienen te worden. Daarbij heb ik wel nog de vraag: als op een gegeven moment blijkt dat BAC toch afwijkt en niet in staat zal zijn tijdig de maatregelen te nemen, wat zijn dan de stappen die we kunnen nemen? Welke eventuele handhavingsstappen zijn daar? Een striktere monitoring of dergelijke? Als we kijken naar de geluidsproblematiek, daar hebben we inderdaad een aantal signalen gehoord. We hebben ook recent de consultatie gehad in het kader van het geluidsactieplan, waar heel wat maatregelen in beschreven staan, ook gealigneerd met de stappen in de ‘balanced approach’-procedure. Een van de elementen is ook het opstellen van die ‘balanced approach’-procedure. Dat gaat van maatregelen nemen aan de bron tot het eventueel opleggen van exploitatiebeperkingen. Gezien het belang van die ‘balanced approach’-procedure, die in de tweede helft van 2024 werd opgestart, is het wel belangrijk om te weten waar in het schema we zitten, en zou ik ook graag willen weten wat daar de stand van zaken is.",dinsdag 18 februari 2025,1871403.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871403
over het naleven van de voorwaarden van de omgevingsvergunning voor de luchthaven van Zaventem,,,,speech,,Lydia Peeters (Open Vld),"Ik heb recentelijk in een antwoord op een schriftelijke vraag rond die ‘balanced approach’-procedure van u te horen gekregen dat ze als dusdanig niet nodig is, en dat ze recentelijk wel is opgestart in het kader van de luchthaven zelf, maar ze was niet nodig vooraleer de vorige vergunning werd afgeleverd. Op zich is dat vreemd, want ik dacht toch dat het vanuit Europa wel werd geadviseerd om bij een verordening toch een ‘balanced approach’-procedure uit te voeren, vooraleer men extra maatregelen oplegt bij een omgevingsvergunning.",dinsdag 18 februari 2025,1871403.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871403
over het naleven van de voorwaarden van de omgevingsvergunning voor de luchthaven van Zaventem,,,,speech,,Minister Jo Brouns,"Wat betreft de handhaving: in eerste instantie volgt er altijd een aanmaning. Wordt daar geen gevolg aan gegeven, dan wordt er een proces-verbaal opgemaakt, en dan bestuurlijke maatregelen. Wat de ‘balanced approach’ betreft, er zijn een aantal aanbestedingen lopende die op schema zitten. De specifieke vraag of de ‘balanced approach’ nodig is voor het afleveren van de vergunning, moet ik nagaan. (Minister Jo Brouns overlegt met een medewerker.) Het was blijkbaar toch mogelijk een omgevingsvergunning af te leveren zonder ‘balanced approach’. We konden natuurlijk niet geen omgevingsvergunning afleveren.",dinsdag 18 februari 2025,1871403.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871403
over het naleven van de voorwaarden van de omgevingsvergunning voor de luchthaven van Zaventem,,,,speech,,Hans Vanhoof (N-VA),"Ik ga ervan uit dat iedereen correcte intenties heeft en ook zijn engagementen zal naleven, dus ook BAC. Ik ben blij te horen u ook, minister. We moeten hier dicht genoeg op blijven zitten, zodat we ons kunnen vergewissen van een correcte uitvoering van de voorwaarden in de omgevingsvergunning.",dinsdag 18 februari 2025,1871403.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871403
over de reactie van de minister op het auditoriaatsverslag over het tijdelijke PFAS-handelingskader,,,,speech,,Mieke Schauvliege (Groen),"Minister, we hebben hierover in deze commissie al meerdere keren gediscussieerd. Een maand geleden stelde de auditeur van de Raad van State een vernietigend verslag op over het tijdelijk handelingskader van PFAS. Concreet werd de wetenschappelijkheid van de normering in vraag gesteld. De auditeur uitte heel felle kritiek op de manier waarop er aannames zijn gedaan om normen te bepalen die op basis van beschikbare wetgeving en wetenschappelijk onderzoek niet verantwoord konden worden. Minister, u antwoordde op een vorige vraag over dit tijdelijk handelingskader dat u het auditoriaatsverslag grondig zou bestuderen en dat u dan een reactie zou formuleren. Die reactie moet een maand nadat u het auditoriaatsverslag ontvangen hebt, worden overhandigd aan de Raad van State. We zijn intussen een maand verder. Wat zal uw memorie van antwoord op het auditoriaatsverslag inhouden? Welke juridische en/of wetenschappelijke argumenten worden aangebracht ter verdediging van het tijdelijk handelingskader? Overweegt u om het tijdelijk handelingskader bij te sturen en om de normen aan te scherpen? Zal het parlement hierbij worden betrokken?",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Minister Jo Brouns,"Collega, de in deze juridische procedure betrokken administraties en de Vlaamse Instelling voor Technologisch Onderzoek (VITO) hebben intussen door hun respectieve raadslieden een laatste memorie met verzoek tot voortzetting van de rechtspleging laten indienen waarin een inhoudelijke repliek werd verleend op het verslag van de auditeur. Uit respect voor het procesverloop en alle bij deze rechtsgang voor de Raad van State betrokken partijen kan ik hier op dit moment niet dieper op ingaan. Dat gezegd zijnde en los van deze specifieke procedure ben ik wel van mening dat het uitvoeren en beoordelen van wetenschappelijk onderzoek in eerste instantie toekomt aan wetenschappelijke experten ter zake. VITO is als Vlaamse Instelling voor Technologisch Onderzoek uitgegroeid tot een Europees toponderzoekscentrum, genoegzaam bekend in Europa en ver daarbuiten, dat wetenschappelijke inzichten omzet in baanbrekende technologische innovaties enerzijds, en beleidsadvies anderzijds. De ook in dit betwiste tijdelijk handelingskader gehanteerde werkwijze komt voort uit beleidsadvies, vertrekkende vanuit de huidige wetenschappelijke kennis, het voorzorgsbeginsel en de bepalingen uit de bodemregelgeving van het Bodemdecreet en het Vlaams reglement betreffende de bodemsanering (VLAREBO). De validiteit en methodologie van de betrokken studies zijn bevestigd door verschillende andere commissies van experten die mede het tijdelijk handelingskader hebben beoordeeld, zoals de Commissie Grondverzet en het team-MER (milieueffectrapport). Collega, ik heb al meerdere keren gezegd dat ik van mening was dat, ten eerste, het tijdelijk handelingskader voor verbetering vatbaar was en, ten tweede, ik ook met het auditoriaatsverslag aan de slag zou gaan om op zoek te gaan naar rechtszekere oplossingen. We zijn het erover eens dat dat nu meer dan ooit nodig is. Ik denk dat dat nu al kan worden geconcludeerd. Ik sluit dus zeker niet uit om het tijdelijk handelingskader bij te sturen of naar andere oplossingen te zoeken. Afhankelijk van de vorm, kan het parlement daarbij worden betrokken. Alleszins ga ik steeds in overleg met de verschillende stakeholders. Het zoeken naar oplossingen zal uiteraard ook gebeuren in heel nauw overleg met de collega’s in de regering. Ik kan nu dus niet vooruitlopen op deze analyse, maar zal in functie van de verworven inzichten een gepast voorstel formuleren.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Mieke Schauvliege (Groen),"Minister, ik onthoud hieruit dat u niet wilt antwoorden op de vraag wat u precies als antwoord hebt gegeven op het auditoriaatsverslag. Ik denk dat dat een afgewerkt stuk is. Ik zal dus misschien via andere kanalen proberen om dat antwoord te verkrijgen, maar soit. Ik kan er alleen maar aan toevoegen dat het verslag van de auditeur heel duidelijk was: het was niet wetenschappelijk genoeg en het ging uit van een aantal aannames die niet klopten. Het moest eigenlijk scherper. Ik hoop dat u dat dan ook in die richting bijstuurt, want het is evident dat dat tijdelijk handelingskader zal moeten worden bijgestuurd. Minister, mijn vraag gaat nu over de tussentijd. Dat betekent nu wel dat er eigenlijk geen handelingskader is waarop erkende bodemdeskundigen zich kunnen baseren, want het staat onder druk. Die erkende bodemdeskundigen moeten nu bij wijze van spreken bijna ter plekke zelf toetsingswaarden voor PFAS uitvinden. Dat wordt ook gezegd. Zij vinden dat ook heel erg. We stellen vast dat de overheid nu geen tussentijdse oplossing aanbiedt. Ondertussen lopen tal van werken verder. Minister, bent u ervan op de hoogte dat op dit moment die erkende bodemdeskundigen aan hun lot zijn overgelaten en daar nu zelf ter plekke normen en toetsingswaarden moeten uitvinden om hun werk te laten doorgaan? Bent u van oordeel dat dat nog lang kan blijven duren? Want zij lopen daar ontzettend veel risico mee en heel wat werken die op die leest geschoeid zijn, staan nu zeer wankel in hun schoenen. Bent u daarvan op de hoogte? Wat zult u daaraan doen? Het lijkt mij immers zeer belangrijk dat u als verantwoordelijk minister hier duidelijke instructies geeft over wat er in afwachting van een definitief handelingskader moet gebeuren.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Minister Jo Brouns,"Nogmaals, het is duidelijk een delicaat dossier. Die memorie is met onze raadsleden in voorbereiding. Of het onvoldoende wetenschappelijk is, zoals wordt gezegd, laat ik aan de wetenschappelijke experten om te beoordelen. Ik kan u wel verzekeren dat het een van de dossiers is die wij dagelijks volgen met de grootste prioriteit, mevrouw Schauvliege, om daar wat mij betreft zo snel als mogelijk duidelijke keuzes in te maken en in een definitieve plooi te leggen. Maar er is een heel groot vertrouwen in de bodemdeskundigen, die op het terrein aan de slag zijn gegaan met de richtlijnen die vandaag al deel waren van dat tijdelijk handelingskader, dat nu stoot op een vernietigend verslag van de auditeur. Zoveel is duidelijk. Ik kan alleen maar zeggen dat wij eraan voortwerken om zo snel als mogelijk met duidelijke oplossingen te komen.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de reactie van de minister op het auditoriaatsverslag over het tijdelijke PFAS-handelingskader,,,,speech,,Mieke Schauvliege (Groen),"Minister, het is zeer belangrijk dat er zo snel mogelijk een definitief handelingskader komt, een definitieve normering, waar iedereen mee aan de slag kan, en deze keer een kader dat vertrekt vanuit de gezondheid van mens en omgeving. Ik kan me voorstellen dat u daar heel druk mee bezig bent, maar in afwachting zitten die bodemdeskundigen natuurlijk wel met een probleem. U zegt dat u alle vertrouwen in hen hebt. Ik heb op zich ook wel alle vertrouwen in hen, maar zij hebben op dit ogenblik geen kader waarop ze zich kunnen baseren. U laat hen dus wel in de kou. Ik zou toch wel van u verwachten dat u, in afwachting van een definitief handelingskader, hun richtlijnen geeft hoe ze daar verder mee moeten omgaan, want anders zet u die mensen zelf in de kou en legt u bij wijze van spreken zelf alle mogelijkheden om werken uit te voeren, stil.",dinsdag 25 februari 2025,1874693.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874693
over de herbestemming van militaire domeinen in het kader van de industriële wapen- en munitieproductie,,,,speech,,Dries Devillé (Vlaams Belang),"Minister, volgens federaal minister van Landsverdediging Theo Francken bedreigt het Russische imperialisme West-Europa. In die optiek moeten we hoogdringend inspanningen leveren om de wapen- en munitie-industrie in eigen handen te nemen. De minister lanceerde het idee dat er onmiddellijk een tijdelijk verbod zou moeten komen op de verkoop van militaire domeinen die intussen in onbruik zijn geraakt. Men zou die in concessie geven aan de private defensie-industrie met het oog op de oprichting en exploitatie van industriële wapen- en munitieproductie. De federale minister stelt dat daarvoor enkel nog een milieuvergunning vereist is, omdat de gebieden volgens hem ruimtelijk al in orde zijn. Wij delen de mening wel dat er hoogdringend een inhaalbeweging nodig is op het vlak van defensie, maar waarmee de N-VA-minister blijkbaar geen rekening houdt, is dat er aan natuurontwikkeling wordt gedaan op heel wat van die militaire domeinen die in onbruik zijn geraakt, dat daarover ook beheersovereenkomsten zijn afgesloten met het Agentschap voor Natuur en Bos (ANB). Uit artikel 8.3. van het Vrijstellingenbesluit van 16 juli 2010 volgt dat er geen omgevingsvergunning voor stedenbouwkundige handelingen nodig is voor het optrekken van installaties en gebouwen van militair strategisch belang in gebieden die op de plannen van aanleg of op de uitvoeringsplannen aangegeven staan als militair domein. Wat we ook vaststellen, is dat de afdeling Wetgeving van de Raad van State eerder stelde dat het begrip ‘installaties en gebouwen van militair strategisch belang’ een zeer vage formulering is, wat eigenlijk aanleiding geeft tot verschillende beoordelingen. Minister, daarom heb ik enkele vragen daarbij. Wat is uw mening over het feit dat de federale minister dat voorstelt? Is dat al besproken met u als Vlaams minister van Omgeving? Wat is uw standpunt daarover? Wat is volgens u de exacte strekking en draagwijdte van dat begrip ‘installaties en gebouwen van militair strategisch belang’ zoals dat geschreven staat in het Vrijstellingenbesluit? Met andere woorden, vallen zuiver private ondernemingen die een als hinderlijk ingedeelde inrichting willen bouwen en exploiteren voor de productie van wapens onder dit begrip? Kunnen ook zuiver private ondernemingen volgens u dus gebruikmaken van een dergelijke vrijstelling van een omgevingsvergunning voor stedenbouwkundige handelingen? Acht u het desnoods ook nodig of opportuun om artikel 13, eerste lid, 3°, van het Omgevingsvergunningsbesluit van 27 november 2015 aan te passen, zodat ook dergelijke private ondernemingen kunnen gebruikmaken van een vereenvoudigde procedure met het oog op het verkrijgen van een omgevingsvergunning voor de exploitatie van een als hinderlijk ingedeelde inrichting voor de productie van wapens en/of munitie indien de aanvraag gebeurt door een militaire overheid?",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de herbestemming van militaire domeinen in het kader van de industriële wapen- en munitieproductie,,,,speech,,Minister Jo Brouns,"Collega’s, de federale minister van Landsverdediging heeft mij hierover nog niet gecontacteerd. De vrijstelling in artikel 8.3 van het Vrijstellingenbesluit betreft een uitzondering op de omgevingsvergunningsplicht en geldt voor installaties die in opdracht van Defensie worden opgericht. Het is aan de militaire overheid om te bepalen welke installaties en gebouwen van militair strategisch belang zijn. Zuiver private ondernemingen kunnen dus geen aanspraak maken op de uitzondering waarin is voorzien in artikel 8.3 van het Vrijstellingenbesluit. Op militair domein kunnen dus enkel militaire inrichtingen en handelingen die voor de goede werking van die inrichtingen noodzakelijk zijn, worden toegelaten. De exploitatie en de inrichting van privébedrijven vallen daar, zoals al gesteld, niet onder.",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de herbestemming van militaire domeinen in het kader van de industriële wapen- en munitieproductie,,,,speech,,Dries Devillé (Vlaams Belang),"Ik heb nog een bijkomende vraag, in verband met de beheersovereenkomsten die voor die militaire domeinen zijn afgesloten: verwacht u eventueel problemen als dat gebied toch nog voor exploitatie zou worden aangewend?",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de herbestemming van militaire domeinen in het kader van de industriële wapen- en munitieproductie,,,,speech,,Minister Jo Brouns,"Dat zal afhangen van de consequenties. Dat zijn vragen die moeten worden beoordeeld vanaf het ogenblik dat ze worden gesteld. Dat Defensie vandaag van strategisch belang is, dat we daar nu anders naar kijken dan enkele jaren geleden, spreekt wat mij betreft voor zich. Vanuit dat strategisch belang moet ook worden bekeken waar welke investeringen nodig zijn.",dinsdag 25 februari 2025,1874584.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874584
over de intendant van het Turnhouts Vennengebied,,,,speech,,Hannes Anaf (Vooruit),"Ik denk dat iedereen hier wel weet dat Piet Vanthemsche in 2022 door de Vlaamse Regering werd aangesteld als intendant voor het Turnhouts Vennengebied. Dat is een beschermd natuurgebied dat aangeduid werd als maatwerkgebied, waar er een gebiedsspecifieke aanpak nodig is om de stikstofuitdaging aan te pakken. De oorspronkelijke planning was dat de intendant begin 2025, nu dus, met een ontwikkelingsplan voor het Turnhouts Vennengebied zou komen dat in lijn is met het Stikstofdecreet, maar ook werkbaar zou zijn voor de verschillende actoren op het terrein. Afgelopen zomer heeft de heer Vanthemsche zijn opdracht teruggegeven en ontslag genomen als intendant. Ik weet dat er nog een aantal studies lopen van de Vlaamse Instelling voor Technologisch Onderzoek (VITO) en het Instituut voor Natuur- en Bosonderzoek (INBO) over de stikstofemissies en de hydrologie in het projectgebied, maar voor de rest blijft het sinds dan eigenlijk wat windstil wat de intendant betreft. We weten dat er iemand gezocht zou worden, maar het is daar voorlopig windstil over. Het gevolg is dat er heel wat onzekerheid is op het terrein. Landbouwers zijn bezorgd. Er zijn er toch wel heel wat die snakken naar een helder toekomstkader. Maar er is evengoed onzekerheid bij de natuurverenigingen, omdat de habitats die in het Turnhouts Vennengebied beschermd worden, uiteraard onder druk staan door die stikstof. Ik denk dat het belangrijk is dat er duidelijkheid komt, uiteraard ook voor de inwoners, die graag willen genieten van de toeristische, recreatieve en gezondheidsvoordelen die het natuurgebied hun biedt. Minister, daarom heb ik een aantal vragen aan u. Hoe ver staat u met de zoektocht naar een opvolger voor Piet Vanthemsche als intendant? Beschikt u al over de resultaten van de studies van VITO en INBO? Blijft de doelstelling van de vorige Vlaamse Regering om in het voorjaar van 2025 met een inrichtingsplan te komen, intact, of zal die timing worden bijgesteld, wat ik wel verwacht? Hebt u al een idee hoe ver die timing dan zal opschuiven?",dinsdag 18 februari 2025,1871446.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871446
over de intendant van het Turnhouts Vennengebied,,,,speech,,Minister Jo Brouns,"Dank u wel, collega. Het Turnhouts Vennengebied is misschien toch wel de regio waar de hele stikstofproblematiek zich het hardst liet en laat voelen. In dat gebied heb je vennen, die bijzonder stikstofgevoelig zijn. Je hebt daar kritische depositiewaarden (KDW’s) van 6 of 8 kilogram stikstof per jaar per hectare. De hoeveelheid die de kwetsbare natuur daar extra kan verdragen, is dus bijzonder klein. Dat ligt ook nog eens tegen de Nederlandse grens, terwijl Nederland voor een aanzienlijk deel verantwoordelijk is voor de stikstofuitstoot en -depositie hier, net zoals wij voor een groot stuk verantwoordelijk zijn voor die in Nederland. Ik wil daarmee maar aangeven dat die oefening in het Turnhouts Vennengebied zeer uitdagend is. Daarom besliste de vorige Vlaamse Regering inderdaad om een intendant aan te stellen voor dat gebied, in de figuur van Piet Vanthemsche. De heer Vanthemsche heeft, zoals u zei, in de loop van de vorige legislatuur zijn opdracht teruggegeven aan mijn voorganger. Op dat moment is er geen nieuwe intendant aangesteld. Ik verwijs even naar het landbouwakkoord van ongeveer een jaar geleden, waarover we in het regeerakkoord dit hebben opgenomen: “We houden vast aan de uitgangspunten van het landbouwakkoord zonder de doelstellingen uit onder andere de habitatrichtlijn, vogelrichtlijn en kaderrichtlijn Water te hypothekeren.” Er was ook een bepaling opgenomen over het vennengebied. Daarin staat onder meer dat de Vlaamse Regering in overleg zal gaan met de Europese Commissie over onder meer de problematiek van de maatwerkgebieden, waar zeer grote inspanningen verwacht worden. We spraken eveneens af dat de uitkomst van die gesprekken meegenomen zal worden in het beheer van die maatwerkgebieden, waaronder de opmaak van het ontwikkelingsplan waarnaar u verwees, vooraleer de Vlaamse Regering dit zal vaststellen en de maatregelen ter uitvoering gebracht worden. Ik denk dat het wel belangrijk is om die volgorde te hanteren. Ik heb, in samenspraak met de minister-president, een intensief overlegtraject met de Europese diensten opgestart sinds de start van de nieuwe Europese legislatuur in december van vorig jaar. Ondertussen ben ik ook met gesprekken gestart met enkele potentiële kandidaat-intendanten, zodat de stakeholders in het gebied opnieuw een vast contactpunt hebben. Vandaag nog heb ik daarover met mensen gesproken. Ook belangrijk om op te merken, is dat er bij onze diensten een coördinator is aangesteld die alle ambtelijke processen die lopen in en rond het gebied verder zal stroomlijnen. VITO maakte daarbij ook een zogeheten screeningstool voor het maatwerkgebied. Met dat instrument kan men de evolutie en impact van de ammoniakemissie binnen het maatwerkgebied simuleren en opvolgen, via verschillende scenario’s. De screeningstool is momenteel beschikbaar en wordt ook heel regelmatig geactualiseerd. Zo plant VITO voor de zomer van dit jaar nog een actualisatie op basis van aanvullende gegevens over onder andere meteorologie en bemesting. Het INBO voert dan weer een ecohydrologische studie uit. Dat onderzoek moet leiden tot een goed inzicht in de werking van de ecohydrologische deelsystemen in het maatwerkgebied. Dat vormt de basis voor mogelijke maatregelen voor herstel of instandhouding per habitattype. Het INBO gaat daarbij gefaseerd te werk. Een aantal resultaten worden in de komende maanden beschikbaar gesteld. Voor andere delen loopt het onderzoek nog tot eind 2025. Onder andere de huidige natte winter heeft ertoe geleid dat niet alle terreinonderzoeken volgens de planning konden verlopen. Belangrijk om nog te vermelden is dat ik ondertussen ook het zogenaamde flankerende beleid inzake maatwerkgebieden heb opgestart. Er was een duidelijke vraag vanuit de landbouwsector om aanspraak te kunnen maken op dat flankerend beleid dat er vanuit Vlaanderen is. Dat was eigenlijk ook al een onderdeel van het plan dat de heer Vanthemsche in voorbereiding had. Via het aanbod kunnen bedrijven in de directe omgeving van de verschillende maatwerkgebieden rekenen op een vergoeding als ze vrijwillig de activiteiten stopzetten en dus ook zorgen voor een sterke reductie van de stikstofemissies.",dinsdag 18 februari 2025,1871446.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871446
over de intendant van het Turnhouts Vennengebied,,,,speech,,Hannes Anaf (Vooruit),"Minister, u hoeft mij er zeker niet van te overtuigen dat het een zeer complexe problematiek is in een gevoelig gebied. Ik ken het gebied bijzonder goed. Ik ben in Turnhout schepen van Milieu geweest van 2012 tot 2019. Het Vennengebied is mij dus zeker niet vreemd. Het is inderdaad logisch dat er eerst met de Europese Commissie overeenstemming is, maar wat is dan juist het standpunt dat de Vlaamse Regering ten opzichte van het Vennengebied bij de Europese Commissie verdedigt? Welke richting wilt u daar uit? U zegt dat u vandaag nog een gesprek hebt gehad met een eventuele kandidaat-intendant. Ik begrijp dat u nog geen naam kunt noemen, maar hebt u zicht op de timing, wanneer er een intendant kan worden voorgesteld? Ik steek de hand uit naar zowel u als naar de potentiële intendant. Vanuit de stad Turnhout zijn wij, nog meer dan in het verleden, vragende partij om onze rol mee op te nemen. Ik weet dat het een heel complex gebied is, met vaak zeer grote tegenstellingen en spanningen tussen landbouw aan de ene kant en natuur aan de andere kant. Wij willen mee een bemiddelende rol opnemen, om ervoor te zorgen dat iedereen opnieuw vooruit kan gaan in dat gebied. Nu zit iedereen geblokkeerd. Ik ben er echt van overtuigd dat bij een duurzame landbouwvoering de natuurdoelen en de landbouw perfect zouden kunnen samenkomen. Maar er zit momenteel zoveel spanning op dat het belangrijk is dat die intendant er snel komt en dat we snel de neuzen in dezelfde richting krijgen. Dat zal niet gemakkelijk zijn.",dinsdag 18 februari 2025,1871446.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871446
over de intendant van het Turnhouts Vennengebied,,,,speech,,Mien Van Olmen (cd&v),"Collega Anaf, het is inderdaad een bijzonder delicaat en gevoelig dossier in de Kempen. Minister, het is goed om te horen dat de principes van het landbouwakkoord worden gehonoreerd en dat daar werk van wordt gemaakt. Collega Anaf, het is een heel goede suggestie om vanuit Turnhout de bemiddelende rol op te nemen. Het is meer dan ooit nodig om de brug te slaan tussen de verschillende actoren. Alle actoren zijn momenteel bijzonder bezorgd. Ik heb nog een technische bijvraag over de impact van het regeerakkoord op de opdracht van de intendant. We hebben afgesproken dat er een interdisciplinair wetenschappelijk team zou worden samengesteld om meer wetenschappelijk en juridisch robuuste programma’s voor de aanpak van de stikstof uit te werken. Minister, hebt u daar al zicht op? Heeft dat mogelijk een impact op de opdracht van de intendant?",dinsdag 18 februari 2025,1871446.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871446
over de intendant van het Turnhouts Vennengebied,,,,speech,,Minister Jo Brouns,"Collega Anaf, als ik heel eerlijk moet zijn, dan had ik gehoopt dat ik al iemand had. We beseffen zeer goed hoe gevoelig het dossier is. Ik heb zelf ook veel contact met de mensen daar. Ik apprecieer heel erg uw uitgestoken hand. Ik geloof dat niets zo sterk is als lokaal overleg. Ik ga er heel graag op in. Om de techniciteit en de moeilijkheid van het debat nog eens te duiden: in zoverre je kunt spreken van een stikstofdeken boven Vlaanderen, en als je weet dat het gemiddelde 22 of 23 kilogram is, en dat je moet komen tot 6 kilogram … Het beeld is al vaak gebruikt: je moet als het ware het leven stilleggen om dat te halen. Dat gaat gewoon niet. Daar moeten we heel duidelijk over zijn. We hebben altijd gerekend op inspanningen vanuit Nederland. De Nederlandse regering kondigde recent aan de lat opnieuw hoger te leggen. Dat maakt de uitdaging nog groter. Dat is de realiteit waar we vandaag in staan. Als u dan verwijst naar het regeerakkoord … Ja, dat is in essentie het hele debat over emissie versus depositie. Elke ondernemer die in Vlaanderen emissies produceert, bij welke activiteit ook, moet daarop worden aangesproken. Hij krijgt dan een verantwoordelijkheid. Het debat gaat dan over of je nog verantwoordelijk bent voor emissies tot 25 kilometer van je bedrijf, als het dan gaat over de depositie daar. Dat is de basis van de insteek die we willen meegeven aan die wetenschappelijke commissie, om die omslag voor te bereiden. Dat is nodig, collega’s. Het flankerende beleid wordt een heel nadrukkelijke vraag van de landbouwers. Zij willen dat wij dat komen toelichten en laten zien hoe het werkt. Dat was een van de onderdelen die de heer Vanthemsche had voorbereid. Dat wordt verder opgenomen. De zoektocht naar een intendant gaat dag na dag verder. En ik noteer nogmaals de uitgestoken hand vanuit Turnhout, die we graag aannemen.",dinsdag 18 februari 2025,1871446.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871446
over de intendant van het Turnhouts Vennengebied,,,,speech,,Hannes Anaf (Vooruit),"Minister, we beseffen allemaal dat de natuurwaarde van het gebied bijzonder groot is. Het is een Europees erkend Natura 2000-gebied. Het is een prachtig gebied. Ik zou u trouwens willen uitnodigen om eens naar het Vennengebied te komen kijken, om zowel het natuurgebied te bezoeken als er met de landbouwers te spreken. Ik begrijp ook heel erg hun bezorgdheid. Dit is iets wat al heel lang aansleept voor hen. Het is heel gevoelig. Ik hoop dat er zo snel mogelijk een intendant komt, om mee de rol op te nemen om iedereen bij elkaar te brengen.",dinsdag 18 februari 2025,1871446.0,https://www.vlaamsparlement.be//nl/parlementair-werk/commissies/commissievergaderingen/1868134/verslag/1871446
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Andy Pieters (N-VA),"Minister, we hebben in de landbouwpers mogen lezen dat u overweegt om de zogenaamde pocketvergisting vrij te stellen van de vergunningsplicht. U kondigde dat aan tijdens de plechtige opening van de vierhonderdste mestvergister van het Vlaamse technologiebedrijf Biolectric. Innovatie is in elke sector belangrijk, ook in de landbouwsector. Daarover hebben we het hier eerder al gehad. Maar er moet natuurlijk kunnen worden gegarandeerd dat geen enkel milieucompartiment erop achteruitgaat. Dat is net de reden waarom er bijvoorbeeld ook in Nederland nog een vergunningsplicht geldt voor pocketvergisting. U kent onze bezorgdheden over het erkennen van technieken en zeker over het vrijstellen van vergunningen voor bepaalde technieken, zeker sinds Lely Sphere, tegen het negatieve advies van het administratief team in, door u werd erkend. We vinden het belangrijk om uw aankondiging hier te bespreken om ervoor te zorgen dat we landbouwers die investeren niet met een kluitje in het riet sturen. Minister, acht u het, gelet op de hele stikstofproblematiek, werkelijk wenselijk om de aanvraag voor een pocketvergister waarbij mest wordt verwerkt op het eigen bedrijf, vrij te stellen van vergunningsplicht? Is dat standpunt besproken binnen de Vlaamse Regering? Bent u zich ervan bewust dat die aankondiging het afgesproken principe in het stikstofakkoord omzeilt, met name dat voor een toename van emissies de beoordelingskaders moeten worden toegepast? Betekent dit dat ook andere principes uit het stikstofakkoord voor discussie vatbaar worden verklaard? De aankondiging zou ook impliceren dat er een nieuw milieueffectenrapport moet worden uitgevoerd. Dat staat een beetje op gespannen voet met de aankondiging in de pers waarbij de perceptie werd gewekt alsof dat iets was voor op korte termijn. Is er op dat vlak bij het Departement Omgeving al een formeel traject opgestart om dat voor te bereiden? Wanneer is die opdracht gegeven? Kunt u duiden hoeveel aanvragen tot omgevingsvergunning er de voorbije vijf jaar werden ingediend voor pocketvergisting? Hoeveel daarvan werden vergund of geweigerd, en om welke reden? Pocketvergisters kunnen op dit moment al bij het Administratief Team Luchtemissies Veeteelt een aanvraag indienen om erkend te worden op de PAS-lijst (Programmatische Aanpak Stikstof). Hoeveel fabrikanten deden al zo’n aanvraag? Hoe werden deze beoordeeld?",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Simon Bekaert (Vooruit),"Minister, vorige week kondigde u aan dat u de uitrol van bepaalde biogasinstallaties in Vlaanderen wilt versnellen door ze vrij te stellen van de vergunningplicht. Dat terwijl een goed onderbouwde vergunning net de beste garantie is op efficiënte en veilige installaties, en ervoor zorgt dat de inplanting in overeenstemming blijft met de goede ruimtelijke ordening. U had het meer bepaald over zogenaamde pocketvergisters. Dat zijn installaties op landbouwbedrijven die mest van landbouwdieren via een vergistingsproces kunnen omzetten in energie. Die energie kan dan worden gebruikt om bepaalde installaties op het bedrijf van elektriciteit te voorzien. De overschot kan worden gebruikt als meststof. Een goed functionerende vergister verkleint de stikstof- en methaanuitstoot van het landbouwbedrijf en wekt hernieuwbare energie op. Maar er zijn ook uitdagingen. Wanneer de installatie niet goed gebeurt of er een gebrek aan onderhoud is, kunnen er lekken ontstaan in het transportsysteem. Die veroorzaken dan weer verborgen uitstoot. Er is daarnaast een groot brand- of explosiegevaar in de tanks waar het energierijk gas wordt opgestapeld. De omzendbrief die het afwegingskader en de randvoorwaarden voor de inplanting van installaties voor mestbehandeling en vergisting bepaalt, herinnert eraan dat bepaalde installaties – machines – opgesteld binnenin bestaande vergunde gebouwen vanuit de regelgeving ruimtelijke ordening niet vergunningsplichtig zijn. De omzendbrief bepaalt evenwel ook: “Als het om gebouwen of installaties in open lucht gaat, is uiteraard wel een stedenbouwkundige vergunning nodig.” Minister, hoe wilt u waarborgen dat pocketvergisters performant en veilig zijn, en met inachtname van de goede ruimtelijke ordening, in een situatie zonder vergunningsplicht? Hoe zult u de kwaliteit van deze installaties handhaven? Welke andere handvatten hebt u binnen uw bevoegdheid om de uitrol van pocketvergisters te versnellen, zonder afschaffing van de vergunningsplicht?",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Minister Jo Brouns,"Collega’s, het klopt inderdaad dat ik aan de administratie de opdracht heb gegeven om te onderzoeken of en hoe meerdere onderdelen van een pocketvergister per vrijstelling kan worden geplaatst, want daar zijn meerdere onderdelen voor nodig, gelet ook op de administratieve vereenvoudiging die we Vlaamsbreed beogen. Pocketvergisters hebben vele voordelen, zoals jullie weten en al naar verwezen. Broeikasgassen uit mest worden omgezet in groene stroom, wat zowel de broeikasgasuitstoot verlaagt als de externe energiebehoefte en -kosten van het bedrijf kunnen drukken. In dat kader lijkt het me niet vreemd om ook te bekijken in welke mate we de pocketvergisters, waar we ook voor het bereiken van onze Vlaamse klimaatdoelen belang aan hechten, kunnen vrijstellen, gelet ook op de beperkt ruimtelijke impact bij bestaande bedrijven. Dat principe is belangrijk. Ik zal de voorstellen ter zake, ook voor vrijstellingen, meenemen voor verdere bespreking in de schoot van de Vlaamse Regering. Ook belangrijk is dat we die vrijstellingen niet alleen heel gericht voor de landbouwsector bekijken, maar dat er verschillende op onze radar staan. Ook voor industriële toepassingen of bedrijven bekijken we hoe we die eventueel kunnen vrijstellen. Dit alles past ook in de logica waar wij ons als Vlaamse Regering twee weken geleden nog over hebben uitgesproken in het kader van de Vlaamse productiviteits- en competitiviteitsagenda ‘Vlaamse Versnelling’, getrokken door de minister-president. Daar was er aandacht voor de rol en de impact van het omgevingsbeleid en een vlotte en robuuste vergunningverlening. Dat zijn immers noodzakelijke hefbomen voor het versnellen van productiviteitsverhogende investeringen, het creëren van een aantrekkelijk investeringsklimaat en het versterken van onze competitiviteit. Het Wetenschappelijk Comité Luchtemissies Veeteelt (WeComV) bracht in augustus 2023 een advies uit wat betreft de pocketvergisters. Dat advies stelt het volgende, ik citeer: “Er kan aangenomen worden dat de toepassing van pocketvergisting op een rundveestal niet leidt tot een significante nettoverhoging van de emissie van ammoniak ten opzichte van een rundveestal zonder pocketvergisting.” Ik zie dus niet in, collega Pieters, waar deze logica de afgesproken principes van het Stikstofdecreet op die manier zou omzeilen? Dit advies van de WeComV gaat echter over het potentieel negatieve effect. Het is daarnaast inderdaad mogelijk om erkend te worden op de PAS-lijst voor wat betreft de positieve effecten. Een pocketvergister is in eerste instantie een techniek die groene stroom produceert uit mest. In tweede instantie zou de techniek misschien, dus voorwaardelijk en met eventuele ‘naschakeling’, ook stikstof kunnen reduceren. Er is daartoe nog geen complete aanvraag ingediend tot het erkennen van de techniek op de zogenaamde AERM-lijst (ammoniakemissiereducerende maatregelen). Wel is er momenteel één meetplan ingediend over pocketvergisting en stikstofstripping. Het meetplan ligt ter goedkeuring voor bij het WeComV. De performantie en veiligheid hoeven niet noodzakelijk via dezelfde procedure gewaarborgd te worden als de goede ruimtelijke ordening. We onderzoeken hoe we al deze aspecten kunnen waarborgen met een minimum aan administratieve lasten. Aan een eventuele vrijstelling in het zogenaamde Vrijstellingsbesluit kunnen ruimtelijke voorwaarden worden verbonden, zoals maximale afmetingen, minimum- en maximumafstanden tot bestaande gebouwen, en dergelijke meer. Indien niet aan deze voorwaarden voldaan kan worden, wordt ervan uitgegaan dat de ruimtelijke impact groter is en dat dit dus een beoordeling vergt door de vergunningverlenende overheid. Het doel is om de administratieve lasten voor het in gebruik nemen van deze innovatieve installaties zo laag mogelijk te houden. Dat zult u begrijpen. Verder onderzoek zal uitwijzen of pocketvergisters vrijgesteld kunnen worden, zowel op ruimtelijk vlak als op milieuvlak. Maar ik kijk niet enkel naar de vergunning. Binnen het Vlaams Landbouwinvesteringsfonds (VLIF) is bijvoorbeeld ook reeds steun voorzien voor pocketvergisters. Voorts hoop ik ook dat landbouwers dit doen om zelf in te staan voor hun energievoorziening door middel van groene stroom. De vergunningsaanvraag voor een pocketvergister kan zowel in de rubriek afval, de rubriek dieren als in de rubriek mestverwerking worden aangevraagd. Dit is afhankelijk van het verwerkte materiaal. Vermits een pocketvergister niet via een aparte subrubriek wordt aangevraagd, is het niet mogelijk om, op basis van de statistisch consulteerbare informatie in het omgevingsloket, het totaal aantal aangevraagde pocketvergisters weer te geven.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Andy Pieters (N-VA),"Minister, eigenlijk hebt u gezegd dat de administratie nog heel wat werk heeft aan het dossier en dat er dus nog een lange weg af te leggen is. Zoals u zegt, kan een pocketvergister voordelen opleveren, zoals onder andere het verlagen van de CO 2 -uitstoot, maar natuurlijk is er ook een risico, zeker lokaal, dat er door slecht onderhoud of door bepaalde zaken waaraan niet voldaan is, een uitstootstijging is. Ongetwijfeld zult u dat ook lezen in het advies van de WeComV. Bovendien doet het advies van de WeComV een uitspraak over het principe, maar natuurlijk niet over wat de impact is van het installeren van zoiets bij een bedrijf nabij een speciale beschermingszone (SBZ), bijvoorbeeld op het vlak van deposities op die speciale beschermingszones nabij een bepaalde exploitatie. Dat is iets dat toch nader zal moeten worden bekeken. Uiteraard zijn we voorstander van een vlotte en spoedige vergunningverlening, absoluut, maar dat wil natuurlijk niet zeggen dat we een wildcard willen geven aan elke mogelijke installatie, ongeacht alles. Op dat vlak moeten we zeer realistisch zijn. Op dat vlak hoor ik u vooral zeggen dat er nog heel wat werk aan de winkel is. Minister, u duidt ook heel goed dat er hierover nog geen beslissing is van de Vlaamse Regering en dat er nog een bespreking in de schoot van de Vlaamse Regering moet volgen, want het voluntarisme dat ik heb gezien in uw communicatie en hier vandaag weer, staat wel wat in contrast met sommige collega's van u in de Vlaamse Regering. Als ik kijk naar minister Depraetere en haar evaluatierapport van het Vlaams Energie- en Klimaatplan, dan zie ik dat de initiële prognose, met name een sterke stijging van het aantal pocketvergisters, niet meer wordt meegerekend in het laatste evaluatierapport, maar dat die zelfs geschrapt wordt ten aanzien van wat initieel vooropgesteld was. Volgens mij heeft uw collega door dat de realistische weg is dat er zeker de eerste jaren geen gigantische uitrol zal zijn, laat staan dat het vergunningsvrij zou kunnen zijn. Erkent u dat? Hoe reageert u op het feit dat er binnen het Klimaatplan blijkbaar anders wordt omgegaan met de mogelijke voordelen van die pocketvergisters?",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Simon Bekaert (Vooruit),"Minister, we hebben het hier toch ook over bouwwerken die vaak groter zijn dan een huis of dan meerdere huizen? De brave huisvader kan niet zonder vergunning zijn veranda met 5 vierkante meter uitbreiden, maar dit zou dan wel kunnen. Ik denk dat dat niet de goede weg is. Wij zijn uiteraard niet tegen procedures verbeteren en vereenvoudigen, maar het mag ook geen ‘vrijheid, blijheid’ worden, want dan loopt het binnen de kortste keren verkeerd. Ik denk dat we wel dezelfde doelen nastreven en u klinkt in uw antwoord nu toch een stuk genuanceerder dan de citaten die we van u mochten lezen in de gespecialiseerde pers. Het is dan ook spijtig dat u er naar het publiek toe iets anders van gemaakt hebt, waarmee u de milieufederaties op de kast jaagt en de landbouwsector helaas wat hebt wijsgemaakt.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Bart Dochy (cd&v),"Minister, collega's, ik denk dat wij allen er belang bij hebben om te komen tot een robuust systeem voor technieken die beproefd zijn en die al dan niet een beschreven impact hebben op de omgeving, en dat die met een versnelde procedure kunnen worden goedgekeurd, aanvullend op de bestaande milieuvergunning. Dat is vandaag ook de bedoeling van het regeerakkoord, namelijk om met meldingen te kunnen werken, los van de formele procedure van de milieuvergunning. Het gaat natuurlijk niet om cowboyverhalen bij wijze van spreken, maar het gaat over beproefde technieken. Het feit dat die pocketvergisters mee opgenomen waren in het Klimaatplan, betekent dan toch dat ze erkend worden als technieken die vooral op CO 2 - methaanuitstoot een positief effect hebben, want die methaan wordt verbrand en de energie wordt gerecupereerd. Ik denk dat dat absoluut een meerwaarde heeft. Collega Bekaert, wat betreft het stedenbouwkundig aspect zal het u ook niet vreemd zijn dat het Omgevingsvergunningsdecreet ook voorziet in meldingen. Zelfs voor de persoon die een kleine uitbreiding van zijn woning wil, kan er ook tot 400 vierkante meter een melding worden gedaan, los van de formele vergunningsaanvraag. Als we hier spreken over pocketvergisters – het zit ook een beetje vervat in het woord – dan gaat het heus niet om installaties die een veelvoud van een woning als oppervlakte hebben. Dat zijn echt wel heel beperkte installaties, die misschien wel in aanmerking zouden kunnen komen als ze goed geplaatst zijn, want er zijn ook regels voor de meldingsplicht van de omgevingsvergunningsaanvraag met betrekking tot de uitbreiding van woningen. Er zijn in elk geval een aantal regels rond te maken. Ik denk dat we er alle belang bij hebben om te komen tot een systeem waarbij de installaties die goed zijn voor het milieu, die zorgen dat er minder stikstof en minder CO 2 worden uitgestoten en dat het methaan beperkt wordt, versneld kunnen worden geïmplementeerd, natuurlijk onder de voorwaarde dat ze oké zijn, dat ze beproefd zijn. Ik denk dat we vandaag aan het begin staan van een dergelijke oplossing en een mogelijkheid.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Leo Pieters (Vlaams Belang),"Minister, ik denk dat er in het systeem van de pocketvergister inderdaad een serieus terugverdieneffect aanwezig is voor het landbouwbedrijf. En als het terugverdieneffect niet goed zou zijn, zou de landbouwer zelf ook wel in actie schieten. Als het over innovatieve technieken gaat, past de pocketvergister daar dus zeker in. Waarschijnlijk zullen er ook nog verbeteringen aan te pas komen. Zoals de collega aangeeft, hoeft een vergunningsplicht niet direct, maar een meldingsplicht kan natuurlijk ook al veel verheldering brengen.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Lydia Peeters (Open Vld),"Minister, we zien duidelijk dat er nog geen eensgezindheid is over de wijze waarop een landbouwer of een industrieel bedrijf straks een pocketvergister zal kunnen zetten. Gaat het over een vergunning? Gaat het over een melding? Of gaat het over een volledige vrijstelling? Want dat is wat ik ook in de communicatie gehoord heb. Ik vind het alleszins nobel, minister, dat u zo snel mogelijk werk wilt maken van een vereenvoudiging van onze vergunningsprocedures, en dat op tal van vlakken. Maar als het over de pocketvergisters gaat, moet ik de heer Andy Pieters bijtreden. Het gaat immers ook over de locatie van die pocketvergisters. Als het een volledige vrijstelling wordt, hoe gaat men dat dan meten? U zegt zelf dat we dan voorwaarden kunnen opleggen over de ruimtelijke impact, maar dan wordt het weer complexer, denk ik. Als een dergelijke pocketvergister wordt geplaatst in de nabijheid van een woongebied of in de nabijheid van een SBZ-gebied, dan zullen sowieso extra voorwaarden en/of extra maatregelen of zelfs uitsluitingen opgelegd worden. En dat kan natuurlijk niet als het volledig vrijgesteld wordt. Het is dus een nobele doelstelling dat men volop werk wil maken van de vereenvoudiging. Ik hoorde de heer Dochy ook al wat nuanceren om veeleer naar een melding dan naar een volledige vrijstelling te gaan. Alleszins is het werk nog niet af. Ik stel ook duidelijk vast dat er nog geen eensgezindheid is binnen de Vlaamse Regering omtrent de wijze waarop een dergelijke pocketvergister al dan niet vergund of ingepland kan worden. Ik kijk dus uit naar wat de toekomst daaromtrent brengt.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Minister Jo Brouns,"Dank u wel, collega’s. Ik kan u garanderen dat ik – en dat zal u niet verbazen – vanaf dag één ben aangesproken door ondernemend Vlaanderen om alle technologie die ondernemend Vlaanderen ondersteunt in de transitie naar meer duurzaamheid en naar het terugdringen van uitstoot, zo vlot als mogelijk te kunnen vergunnen en de mogelijkheden rond melding en vrijstellingen heel voluntaristisch te bekijken. Natuurlijk moet dat altijd met de toets van de impact op de omgeving en de goede ruimtelijke ordening. Dat zijn logische toetsen die moeten gebeuren, vandaar ook de vraag aan de administratie om dat te doen. Geen vrijheid, blijheid dus, geen wildcard, maar de mogelijkheden bekijken. Dat ik er zelf een enorme voorstander van ben om technologie en technologische innovatie op dat vlak maximaal alle kansen te geven, dat steek ik natuurlijk niet weg. Er wordt vaak naar het onderhoud verwezen, als het over landbouw gaat. Dat is natuurlijk waar, maar dat geldt voor mij voor alle technieken die we gebruiken, in welk bedrijf dan ook, die vergund of gemeld zijn met als doel emissies te reduceren of de impact van de activiteit op de omgeving te beperken. Natuurlijk moeten die goed onderhouden worden. Dat spreekt wat mij betreft voor zich. Als we gaan kijken naar het Vlaams Klimaatplan, zijn dit soort technologieën wat mij betreft voorbeelden van technologische innovaties die, specifiek wat de landbouw betreft, daartoe kunnen bijdragen. In dat opzicht is het ook goed om te wijzen naar het regeerakkoord, waarin we heel expliciet stellen dat we het bestaande vrijstellingenbesluit en het besluit van meldingsplichtige handelingen in functie van onder andere de klimaat- en energietransitie en de beste beschikbare technieken gaan evalueren. Dat past voor mij volledig in dit verhaal, collega’s.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Andy Pieters (N-VA),"Minister, het is niet nodig om het op flessen te trekken. Ik heb in deze commissie niemand horen zeggen dat we tegen innovatie of vereenvoudiging zouden zijn. Dat zou natuurlijk onzin zijn. De evaluatie van de meldingsplicht staat uiteraard in het regeerakkoord, maar in het regeerakkoord staat natuurlijk ook dat we voor een wetenschappelijk onderbouwd beleid gaan. Uw aankondiging staat natuurlijk nog maar in de kinderschoenen. U hebt dat zelf geduid. Er is nog bijzonder veel werk om aan te tonen dat het wetenschappelijk onderbouwd überhaupt mogelijk is om een vergunningsvrijstelling voor een pocketvergister te voorzien. Als u dan in de pers komt zeggen dat, als het van u afhangt, het er zo snel mogelijk komt, dan geeft dat toch wel een vreemde perceptie. Dan is dat de landbouwers toch enigszins blaasjes wijsmaken. Ik denk dat zij geen behoefte hebben aan aankondigingen. Zij hebben het al moeilijk genoeg gehad en staan nog altijd voor die zware stikstofuitdaging. Het lijkt me niet nodig om hen blij te maken met een dode mus. Daar heeft niemand iets aan. We hebben vorige week gezien wat aankondigingspolitiek teweeg kan brengen, ook in de plenaire vergadering. Een ‘Gennez’ke’ doen, dat is voor ons niet nodig, minister.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
over de aankondigingspolitiek voor een vergunningsvrijstelling voor pocketvergisters in afwijking van het PAS-milieueffectrapport,,,,speech,,Simon Bekaert (Vooruit),"Ik sluit me uiteraard aan bij wat mijn collega net vertelt, minister. En wat betreft de piste van een meldingsplicht in plaats van een vergunningsplicht, hebt u zelf aangehaald dat de locatie ook belangrijk is. Een melding is toch maar een flauw afkooksel van een vergunning. Daarmee gaat men ook voor een stuk het openbaar onderzoek omzeilen of minimaliseren. Buren worden niet aangeschreven en de ambtenarij zal het in vele gevallen ook minder ernstig bekijken. U mag ook niet onderschatten hoe gemeenten soms onderbemand zijn qua gekwalificeerd personeel om zaken te onderzoeken.",dinsdag 25 februari 2025,1874336.0,https://www.vlaamsparlement.be//nl/parlementair-werk/commissies/commissievergaderingen/1873009/verslag/1874336
