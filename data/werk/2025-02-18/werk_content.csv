titel,link,ID,original_ID,content_type,commission,spreker,sprekertekst,datum,question_id,speech_link
over de Europese Chipverordening en de impact op Vlaanderen,,,,speech,,Freija Van den Driessche (Vlaams Belang),"In mei vorig jaar werd bekend gemaakt dat imec een investering van 2,5 miljard euro heeft bijeengebracht voor het opzetten van een nieuwe R&D-pilootlijn (Research and Development) voor geavanceerde chiptechnologie. Zowel Vlaanderen, als Europa, als verschillende industriepartners hebben toegezegd om te investeren in die NanoIC-pilootlijn. Het was natuurlijk al eerder duidelijk dat imec een hoofdrol zou spelen in de uitrol van de European Chips Act, waarvoor in totaal 43 miljard euro zou worden voorzien de komende jaren. In 2023 maakte ook de Vlaamse Regering bekend dat ze zelf 750 miljoen euro bijdraagt. Dat is natuurlijk een aanzienlijk bedrag. Op die manier wil Vlaanderen een toonaangevende rol blijven spelen op het gebied van onderzoek en ontwikkeling naar halfgeleiders. Minister-president, mijn vragen zijn de volgende. Vorig jaar werd nog de laatste hand gelegd aan de juridisch-financiële afspraken langs Vlaamse kant tussen imec en het kabinet. Ik vroeg mij af of dat ondertussen is afgerond en of er van de 750 miljoen euro die in 2023 toegezegd is, al iets is overgemaakt aan imec? Hoe ver staat imec in de uitrol van de NanoIC-pilootlijn? Zijn zij ondertussen al aan de slag gegaan met eigen middelen, Europese middelen of middelen van andere partners? Moest er uiteindelijk geld worden geleend bij de Europese Investeringsbank (EIB)? Het totale bedrag van de European Chips Act is natuurlijk veel groter dan de middelen die in imec werden geïnvesteerd. Ik vroeg mij af waar in Europa er nog pilootlijnen worden opgezet. Hoe ver staan zij? Waar worden de meeste middelen aan besteed? Met de European Chips Act wil de EU haar ambitie waar kunnen maken om het huidige marktaandeel wat chipproductie betreft te verdubbelen tot twintig procent in 2030. Ook naar de productie van die halfgeleiders zullen dus veel middelen gaan. Werden daarin tussenstappen gedefinieerd en zitten we vandaag op schema? Waar zal de productie vooral plaatsvinden? Ik neem aan dat dat niet in Vlaanderen zal zijn. Of is er toch plaats voor bedrijven in Vlaanderen voor die productie? Hoe verloopt de samenwerking tussen imec en de andere Europese onderzoeksinstellingen? Dit is mijn laatste vraag. Imec is natuurlijk wereldwijd gekend. Onderzoekers uit de hele wereld komen er over de vloer. Het is een autonome instelling die werkt via een Zwitsers model en een openinnovatiemodel. Maar met de European Chips Act wil men natuurlijk specifiek inzetten op een strategische sector met specifiek meer productie in Europa, dat natuurlijk niet de hele wereld is. Enige jaren geleden was er enige ongerustheid over, maar minister Crevits zei toen dat er garanties zijn dat imec haar autonomie zou kunnen behouden. Ik vraag mij dus af hoe imec vandaag dat evenwicht bewaart tussen een globale internationale onderzoeksinstelling – wat natuurlijk haar sterkte is – enerzijds en het bevorderen van specifiek die Europese chipsindustrie en -productie anderzijds.",donderdag 20 februari 2025,1873396.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873396
over de Europese Chipverordening en de impact op Vlaanderen,,,,speech,,Minister-president Matthias Diependaele,"Dank u wel, mevrouw Van den Driessche. De eerste vraag spreekt absoluut tot de verbeelding, als je het mij vraagt, of toch als je aanleg hebt voor kapitaal en cijfers. De kapitaalparticipatie van de Vlaamse overheid voor de NanoIC-pilootlijn wordt juridisch-financieel behandeld via de imec pilot line nv. Er werd op 28 februari 2024 46.200 euro overgedragen voor 462 aandelen. Op 30 december 2024 werd 187.750.000 euro overgedragen voor 7.500.000 aandelen. Dan moet je zo’n overschrijvingsformuliertje invullen … Nee, dat wordt overgedragen via ING, onze huisbankier. Dat soort betalingen spreekt jullie duidelijk niet tot de verbeelding, maar mij wel. (Gelach) Ten tweede: imec is gestart met de uitvoering van het NanoIC-pilootlijnproject op 1 januari 2024, en dit met eigen middelen. Het betreft hier voornamelijk het luik onderzoek. In het laatste kwartaal van 2024 ontving imec een eerste financieringsschijf van de Europese Commissie. De Europese subsidies, vanuit Horizon Europe en het Digital Europe Programme, worden ingezet voor het ‘Chips for Europe Initiative’. De derde vraag: de meeste middelen vanuit de Europese subsidies worden voorzien voor de NanoIC-pilootlijn van imec. Hiervoor werd 700 miljoen euro voorzien, waarvan 677 miljoen euro richting imec komt. De rest wordt verdeeld over de consortiumpartners. Dat zijn er vier. CEA-Leti uit Frankrijk host de tweede grootste pilootlijn, met een Europese financiering van 420 miljoen euro, waar imec een kleine deelname in heeft. Het Fraunhofer Institute uit Duitsland is gastheer van een pilootlijn met een budget van 370 miljoen euro, met een kleine deelname van imec. In Italië komt er een pilootlijn van 180 miljoen euro. Spanje wordt gastheer van een gedecentraliseerde pilootlijn van 185 miljoen euro met deelname van imec en UGent. Voor het Europese cloudgebaseerde designplatform worden momenteel oproepen uitgeschreven, en dit zal worden gecoördineerd door een consortium met aan het hoofd imec, voor 25 miljoen euro. Elke lidstaat heeft een competence center. Bij ons zijn er twee competence centers: een Vlaams en een Waals. Voor elk competence center voorziet Europa 4 miljoen euro. Het Vlaamse competence center bestaat uit KULeuven, UGent, VUB en UAntwerpen. Er zijn consortia opgericht voor quantumpilootlijnen en later dit jaar worden er subsidieprojecten ingediend voor 50 miljoen euro. Voor de productie voorziet de Europese Commissie zelf geen financiering. Hierbij wordt er in pijler 2 van de Chips Act wel een legaal kader voorzien als uitzondering op de staatssteunregels. Elke lidstaat is vrij om de productie te subsidiëren, binnen het kader van die staatssteunregels. Verder werd er hier geen operationeel programma met tussenstappen ter uitvoering voorzien. Er is geen te volgen schema. Het zwaartepunt van de reeds bekende dossiers zit in Duitsland, Frankrijk en Italië. Het is natuurlijk zo dat dit slechts een eerste stap is en er nog velen moeten volgen om de 20 procent chipproductie te kunnen verhalen in 2030. Er zijn geen belemmeringen voor de deelname van Vlaamse bedrijven. Uit de consortiavorming rond de pilootlijnen blijkt duidelijk dat er goede samenwerking is tussen de onderzoeksinstellingen. Zo zijn de pilootlijnen in Frankrijk, Duitsland en Vlaanderen opgesteld in onderlinge afspraak tussen de consortia en hebben de onderzoeksinstellingen vaak in meerdere pilootlijnen een deelname. Op dit moment verloopt de samenwerking erg goed. Op SEMICON Europa in November 2024 organiseerde imec samen met de andere pilootlijnen een technologieforum onder de naam ‘EU Chips Act: a game changer for the digital economy’, wat goed onthaald werd. De sleutel ligt in een slimme specialisatie binnen een mondiale waardeketen en in het tijdig inspelen op de nieuwe opportuniteiten die ontstaan in een snel veranderend domein zoals digitale- en chiptechnologie. Mondiale samenwerking zal altijd essentieel blijven om het technologisch leiderschap van imec te behouden. Imec heeft samen met Vlaanderen en Europa als belangrijkste stakeholders specifieke aandacht voor spin-offcreatie en industriële samenwerkingen die het Vlaamse en Europese economische weefsel verder kunnen versterken of vernieuwen in opkomende domeinen.",donderdag 20 februari 2025,1873396.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873396
over de Europese Chipverordening en de impact op Vlaanderen,,,,speech,,Freija Van den Driessche (Vlaams Belang),"De cijfers ga ik allemaal nog eens op mijn gemak bekijken, want het zijn natuurlijk hoge bedragen. Dank u wel voor uw antwoord. Ik heb beloofd aan de collega dat ik het heel kort ging houden. Ik heb begrepen dat we volgende week verdergaan over de Vlaamse Versnelling. Daar had ik nog een vraag over, maar dan ga ik die vraag voor volgende week houden.",donderdag 20 februari 2025,1873396.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873396
over de oproepen in het kader van City of Things,,,,speech,,Andries Gryffroy (N-VA),"De technologische en digitale innovatie gaan razendsnel. We hebben het er al over gehad deze voormiddag. Ook onze steden en gemeenten worden alsmaar drukker, en dat zet de leefbaarheid onder druk. Tal van steden experimenteren dan ook met digitale technologie om problemen slim aan te pakken. De ‘smart city’ is echter geen doel op zich. Het verzamelen van data en het slim inzetten van technologie zijn middelen om beter te besturen en gefundeerde beslissingen te nemen. Slimme steden maken gebruik van informatie- en communicatietechnologie om de efficiëntie te verbeteren en de kwaliteit van leven voor de inwoners te vergroten. Digitalisering en het beter inzetten van data zijn belangrijke uitdagingen voor onze steden en gemeenten. Er zijn in Vlaanderen al tal van voorbeelden van hoe steden en gemeenten via proefprojecten experimenteren met het slim inzetten van technologische en digitale toepassingen. De Vlaamse Regering heeft de doelstelling om Vlaanderen uit te bouwen tot een breed netwerk van slimme steden. De oproepen in het kader van City of Things kaderen binnen deze doelstelling. Bij de zesde oproep lag de klemtoon op de mogelijkheden tot opschaling. Tijdens de vorige legislatuur lanceerden we het vuurtorenmodel voor de slimme opschaling van de toepassingen. Ik heb daar de volgende vragen rond, minister-president: wat is de stand van zaken van de lopende projecten in het kader van de City-of-Thingsoproepen? Wat gebeurde er met de oproepen die zijn afgerond? Hoe vormen die een meerwaarde om Vlaanderen uit te bouwen tot een breed netwerk van slimme steden? Er zijn al een zestal City-of-Thingsoproepen gelanceerd. Alvorens een nieuwe oproep te lanceren, zou er eerst gewerkt worden aan een evaluatie. Wat is de stand van zaken van deze evaluatie? Hoe zult u inzetten op een slimme opschaling van projecten en het maximaal delen van goede praktijken en slimme toepassingen?",donderdag 20 februari 2025,1873472.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873472
over de oproepen in het kader van City of Things,,,,speech,,Minister-president Matthias Diependaele,"Dank u wel, mijnheer Gryffroy. De stand van zaken van de lopende en afgeronde City-of-Thingsprojecten is te volgen in de online projectendatabank van het Agentschap Innoveren en Ondernemen (VLAIO). Via verschillende filters en trefwoorden kunnen de projecten doorzocht worden. Naarmate projecten vorderen, wordt de informatie in de databank geactualiseerd op basis van de input van de projectuitvoerder. De lopende en uitgevoerde projecten dragen bij tot een significante kennisopbouw bij lokale besturen en aanschaf van innovatieve oplossingen. De verschillende netwerkmomenten, klankbordgroepen, intervisies, kennisdelingsmomenten georganiseerd in samenwerking met de Smart Region Office, de Vereniging van Vlaamse Steden en Gemeenten (VVSG) en Kenniscentrum Vlaamse Steden enzovoort, dragen bij tot de onderlinge uitwisseling van projectresultaten en verhogen hun impact. Er zijn projecten die resulteren in een raamcontract of die ingang vinden bij lokale besturen die niet actief betrokken waren bij de projecten of door entiteiten van de Vlaamse overheid opgepikt worden of een case vormen bij Lokaal Digitaal, enzovoort. Na de zes oproepen werd inderdaad een interne evaluatie gedaan in drie delen: een kwantitatieve analyse van de deelname en resultaten van de reeds afgeronde projecten; een kwalitatieve bevraging van alle projecten; en een intervisie en workshop die vooruitblikt. Kort samengevat zijn er vier conclusies. Ten eerste: dat ruimte voor experiment nuttig en nodig blijft bij lokale besturen, en dat wat werkt goed moet worden gecapteerd en opgeschaald, bijvoorbeeld via Lokaal Digitaal. Ten tweede: dat het opschalingspotentieel moet worden ingebouwd in projecten door nog meer in te zetten op standaardisering, interoperabiliteit en openheid. Ten derde: dat de capaciteit bij lokale besturen een uitdaging blijft en dat er ondersteuning nodig is. Ten vierde: dat de Smart Region Office goed zijn rol speelt door mee te faciliteren. Op basis van al deze input wordt momenteel gewerkt aan een nieuwe oproep rond City of Things, die zoveel als mogelijk rekening houdt met deze aandachtspunten. Naast de oproepen rond City of Things, is VLAIO ook de trekker van de EFRO-oproepen (Europees Fonds voor Regionale Ontwikkeling) en de oproepen van het Programma Innovatieve Overheidsopdrachten (PIO). Binnen VLAIO worden projecten warm doorverwezen naar andere oproepen of vloeien succesvolle projecten of projecten met een groot potentieel door van de ene naar de andere oproep. Die gaan dus niet noodzakelijk volledig verloren. De nieuwe oproep City of Things, die momenteel wordt voorbereid, zal specifiek inzetten op opschaling en het Vlaamsbreed delen van resultaten. Daarnaast blijft VLAIO via de projectendatabank, de verschillende communicatiekanalen en de intervisiemomenten inzetten op verspreiding van lopende en afgeronde Smart City-initiatieven. Ook de Smart Region Office neemt deze taken op en via de steun die VLAIO geeft aan de VVSG en Agoria worden projectresultaten en best practices verder verspreid.",donderdag 20 februari 2025,1873472.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873472
over de oproepen in het kader van City of Things,,,,speech,,Andries Gryffroy (N-VA),"Dank u, wij hebben in de vorige legislatuur een resolutie en hoorzitting georganiseerd rond dat vuurtorenmodel. Dat vuurtorenmodel is gewoon de Nederlandse benaming – omdat het daar zo genoemd werd – voor hetgeen dat u ‘opschalen’ noemt. Dat was wel zeer belangrijk, omdat men moet vermijden dat ieder lokaal bestuur nog eens het warm water uitvindt. Als men een bepaalde toepassing heeft uitgewerkt, bijvoorbeeld rond slim parkeren, dan kan dat gekopieerd worden naar andere steden en gemeenten. Ik ben blij dat u zegt dat de volgende oproep in functie zal zijn van meer opschaling, dus het opschalingspotentieel verhogen en het breed delen van het resultaat. Uiteindelijk is dat de bedoeling. Als we geld geven aan een bepaalde gemeente, voor een bepaalde technologie, moet die technologie achteraf ook gebruikt kunnen worden door andere gemeenten die daar in eerste instantie niet op intekenden. Dat is dat opschalingspotentieel, en ik sta er enorm achter dat daar de klemtoon moet op liggen voor de toekomst.",donderdag 20 februari 2025,1873472.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873472
over de oproepen in het kader van City of Things,,,,speech,,Andries Gryffroy (N-VA),"Aangezien de minister-president het helemaal eens is met dit punt, heb ik ook geen slotrepliek.",donderdag 20 februari 2025,1873472.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873472
over de begeleiding en activering van personen in het stelsel van werkloosheid met bedrijfstoeslag,,,,speech,,Tom Lamont (Vlaams Belang),"We gaan even terugkeren naar de sfeer van het federale regeerakkoord van vorige week. U hebt het er toen reeds kort over gehad. Het federale regeerakkoord vermeldt dat het stelsel van werkloosheid met bedrijfstoeslag (SWT), het voormalig brugpensioen, en andere systemen die in de publieke sector een vervroegde uittrede uit de arbeidsmarkt stimuleren, stopgezet zullen worden vanaf de datum van het regeerakkoord. Enkel voor medische SWT zal nog een uitzondering gemaakt worden. Dat het systeem nog in bepaalde loonprogramma’s zit, kwam duidelijk aan bod in een recent interview in Het Nieuwsblad. Wanneer werknemers 58 jaar worden en genoeg dienstjaren hebben, kan het systeem blijkbaar nog steeds besproken worden bij grote multinationals. Van de vierduizend SWT’ers die in december 2023 ingeschreven waren, zijn er een jaar later, in 2024, slechts 0,30 procent weer aan de slag, slechts twaalf dus. Door de lage activering van werkzoekenden op SWT missen we toch enkele kansen. SWT is een federale bevoegdheid, ik ben me daar zeker van bewust, maar we zijn natuurlijk wel verantwoordelijk voor de begeleiding en de activering van de resterende SWT’ers. Vandaar mijn vragen. Hoe ziet u de begeleiding voor die SWT’ers? Ziet u reeds een stijging in het aantal sollicitatieopdrachten? Blijft de begeleiding van SWT’ers een kerntaak van VDAB? Of kijkt u hiervoor naar partners?",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Minister Zuhal Demir,"Het stelsel van werkloosheid met bedrijfstoeslag vervangt sinds 1 januari 2012 het beter bekende brugpensioen. De basis bleef dezelfde, dat is cao 17, maar de voorwaarden wijzigden weliswaar, onder andere de beschikbaarheid om werk te zoeken. De 4040 SWT’ers waar u naar verwijst, maken 2 procent uit van de totale groep werkzoekenden. Ik kan ook meegeven dat van de 4040 SWT’ers er 4029 ouder zijn dan 60 jaar. Die grote groep gaat dus over mensen die toch al ouder zijn dan 60 jaar. Elk jaar wordt de groep SWT’ers kleiner omdat de voorwaarden voor SWT verstrengd zijn, maar ook omdat SWT’ers uit de werkloosheid stromen, meestal omdat ze met pensioen gaan. Zoals u wellicht weet, voorziet het nieuwe federale regeerakkoord voor SWT dat de nieuwe instroom stopgezet wordt vanaf 31 januari dit jaar. Terecht, denk ik, want vandaag kunnen we het ons ook echt niet meer veroorloven om talenten en competenties van oudere werknemers te verliezen. Het stopzetten van het SWT-stelsel, uitgezonderd het medische SWT, was dan ook noodzakelijk. Finaal worden die mensen onvrijwillig uit de arbeidsmarkt geduwd, juist omdat deze regelingen nog bestaan. Bovendien hoort VDAB schrijnende verhalen van SWT’ers die dachten dat dit gelijk zou staan aan een brugpensioen, lees pensioen. Dan zeggen ze vaak dat als ze dat hadden geweten, dan … Het is namelijk zo dat SWT’ers zich ‘aangepast beschikbaar moeten houden’. Dat wil zeggen dat ze beschikbaar moeten blijven voor de arbeidsmarkt én moeten ingaan op elk passend aanbod dat VDAB hun aanbiedt. Zij moeten dus zelf niet actief naar een job zoeken, maar als VDAB een job aanbiedt, moeten zij daarop ingaan. Vorige week hebben we het ook uitvoerig gehad over het federale regeerakkoord. Zoals besproken voorziet dit akkoord de integratie van de actieve, passieve en aangepaste beschikbaarheid in één uniforme vorm van actieve beschikbaarheid voor alle werklozen. Alleszins zou de activering vlotter kunnen gaan als, ten eerste, SWT’ers beter op de hoogte zouden zijn van hun verplichtingen. Ze denken te vaak dat ze met pensioen zijn en reageren verbaasd en ook een beetje lastig, wat misschien te begrijpen is, omdat ze niet altijd begrijpen waarom VDAB hen contacteert. Ik denk dat daar wel de juiste informatie naar de mensen moet gaan. Tijdens de vorige legislatuur werden, mede op vraag van de sociale partners, twee ronde tafels georganiseerd waarbij met werkzoekende 60-plussers in gesprek werd gegaan over hun drempels. Ten tweede moeten werkgevers meer openstaan om oudere werknemers aan te nemen. Ik meen dat we het hierover vorige week in deze commissie even hebben gehad. De activering van SWT’ers blijft inderdaad een opdracht van VDAB. Ik vind dat we eenieder nodig hebben. Het zijn mensen met tonnen ervaring. In 2022 schommelde die activering rond net geen 1,6 procent. Vandaag de dag zien we een lichte stijging. Het gaat om iets meer dan 2 procent, maar dat is nog altijd onvoldoende. Ik heb in ieder geval VDAB hier de opdracht gegeven om verdere inspanningen te doen. Zoals in de plenaire vergadering vorige week ook toegelicht werd, blijkt uit onderzoek van Stijn Baert en Louis Lippens dat, als er op de arbeidsmarkt één hardnekkige vorm van discriminatie blijft spelen, het die is ten aanzien van oudere kandidaten. We hebben ook daar dus nog heel wat werk, denk ik. Ik ben sowieso van plan om dit bovenaan de agenda te plaatsen in mijn contacten met de werkgeversorganisaties, de industriefederaties en de Sociaal-Economische Raad van Vlaanderen (SERV). Ik zal dit ook doen naar de Europese commissie toe, om meer Europese middelen te verwerven voor opleiding en begeleiding van oudere werknemers. We zien bij collectieve ontslagen dat oudere werknemers het moeilijker hebben om een nieuwe job te vinden. Vaak is dat omdat ze bepaalde vaardigheden missen. De contacten met de bevoegde Europese commissaris zijn gelegd om daar zeer binnenkort over samen te zitten. Om die reden heb ik ook het team van sociale interventieadviseurs versterkt met vijf voltijdsequivalenten (vte’s), en 1 miljoen euro extra uitgetrokken via het Europees Sociaal Fonds (ESF) om te voorzien in extra opleidingsaanbod. Dat gaat dan vooral om het bijwerken van competenties en digitale skills, zodat we oudere werknemers, als ze ontslagen worden, veel aanklampender kunnen begeleiden.",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Tom Lamont (Vlaams Belang),"Laat me duidelijk zijn: ik wil er ook geen heksenjacht van maken naar SWT’ers, zeker met de bijkomende informatie van u, waaruit blijk dat 99 procent ouder is dan 60 jaar. We hebben het recent nog gehad over hoe moeilijk het is om 55-plussers richting een opleiding te sturen, of hoe zwaar ze het hebben in hun zoektocht naar werk. Ik volg u daar zeker in. U sprak ook over mensen die ‘onvrijwillig’ in het SWT-statuut terechtkomen. Twee jaar geleden is het SWT-statuut hier in de commissie ook uitvoerig besproken, naar aanleiding van de uitspraken van de toenmalige topman van het ACV, die met het ACV afgesproken had dat hij het SWT-stelsel kon gebruiken als een vorm van vervroegd pensioen. Onze fractieleider, Chris Janssens, had toen vragen gesteld aan de toenmalige minister van Werk, Brouns, en die kondigde toen aan dat hij zou controleren hoeveel SWT’ers ingeschreven zijn bij VDAB, en na te vragen bij de Rijksdienst voor Arbeidsvoorziening (RVA) hoeveel onderzoeken er geweest zijn naar misbruik bij SWT’ers. Hebt u dit verder kunnen opvolgen, of hebt u hier ook extra informatie over?",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Gaby Colebunders (PVDA),"Minister, we hebben getallen gehoord van de mensen die nog op SWT zijn. Als die hun bedrijven niet slecht zouden gaan om een of andere reden, of in een geval van een sluiting of herstructurering, dan zouden die mensen nog altijd aan het werk geweest zijn. Dat is over het algemeen. Waar ik me wel zorgen over maak: het zijn niet die mensen die echt de profiteurs zijn in ons land. Het zijn mensen die echt wel altijd gewerkt hebben. Ik wil de mails niet tellen die ik nog altijd krijg van mensen die zeggen dat hun bedrijf hen aan de kant schuift, of heeft beslist om te herstructureren of te sluiten, en gelukkig voor die paar mensen dat die nog op SWT kunnen gaan, want die wetgeving is al fel verstrengd. Ik weet nog dat je, bij de eerste herstructurering van Ford, op 50 jaar op brugpensioen kon gaan met behoud van al uw rechten. Die groep is er intussen helemaal uitgefilterd. Het is wel zo dat die werkgevers echt niet aan het wachten zijn op die mensen, en dat zijn echt wel mensen met een hoop ervaring. Ik zie hoeveel mails ik krijg van mensen die zeggen dat hoeveel ze ook solliciteren, met bijvoorbeeld een A2 mechanica, dus een knelpuntberoep, ze overal met hun neus tegen de muur stoten. Ik denk dat je zeker daar eens moet gaan kijken om die mensen te ondersteunen, opdat werkgevers ook die mensen een kans zouden geven. Maar anderzijds is niet elke SWT’er hetzelfde. Er zijn ook SWT’ers uit bijvoorbeeld de bouw die echt wel kapotgewerkt zijn, en die niet op invaliditeit kunnen vallen en ook niet met pensioen kunnen gaan door de aanpassing van de wet. Die mensen dan nog eindeloos blijven pesten, is volgens mij ook niet de juiste oplossing.",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Minister Zuhal Demir,"Inderdaad, collega, voor werknemers met ernstige lichamelijke problemen blijft het SWT-systeem, zoals u weet, bestaan vanaf 58 jaar. Ik denk dat dat voor bepaalde personen – zoals u zegt voor een bouwvakker of voor andere vakken waar ernstige lichamelijke problemen voorkomen – logisch is dat dat blijft bestaan. Maar ik denk dat voor het overige, als oudere werknemers ontslagen worden in het kader van een herstructurering of een collectief ontslag, heel belangrijk is dat de informatie correct doorgegeven wordt. Als VDAB hen contacteert, dan zijn ze heel verbaasd, dan vragen ze waarom ze opgebeld worden. Ze denken dat ze met brugpensioen of met pensioen zijn. Ze zijn heel verbaasd omdat ze niet de juiste informatie krijgen. Ik denk dus dat het heel belangrijk is dat de juiste informatie doorgegeven wordt. Wat wordt van iemand verwacht in zo’n geval? Wat zijn de rechten en plichten? Ik denk, ten tweede, dat het goed is dat we extra middelen hebben uitgetrokken via dat Europees fonds, en dat we contact hebben gelegd hebben met de Europese commissaris om te kijken hoe we extra inspanningen kunnen leveren om oudere werknemers vaardigheden aan te brengen. En ten derde zijn er inderdaad die vooroordelen bij de werkgevers. Dat men iemand die wat ouder is niet aanwerft, is zeer frustrerend. Dat gebeurt ook met oudere werknemers die zeggen dat ze nog heel goed zijn, en dat ze nog willen gaan werken, maar die niet aangenomen worden omdat ze te oud zijn. Dat is pure leeftijdsdiscriminatie. Dat is een derde punt waar we ook beleid rond moeten voeren.",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Tom Lamont (Vlaams Belang),"Ik weet dat het normaal niet de bedoeling is, maar kunt u juist nog op mijn vraag ingaan?",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Minister Zuhal Demir,"Dat moet u opvragen, en dan sturen we dat door naar het secretariaat van de commissie.",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de begeleiding en activering van personen in het stelsel van werkloosheid met bedrijfstoeslag,,,,speech,,Tom Lamont (Vlaams Belang),"Oké, daar moet geen schriftelijke vraag voor gesteld worden. Dat gaat automatisch? (Opmerkingen) Dank u wel.",woensdag 19 februari 2025,1871884.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871884
over de discriminatie van vrouwen met een migratieachtergrond bij arbeidsbemiddeling,,,,speech,,Nawal Maghroud (Vooruit),"Arbeidsbemiddeling stigmatiseert vrouwen met een migratieachtergrond. Dat is gebleken uit het doctoraatsonderzoek van arbeidssocioloog Annelies Scheers. Ze toont aan dat arbeidsbemiddelaars migrantenvrouwen, ondanks hun opleidingsniveau en werkervaring, voornamelijk jobs voor laaggeschoolden aanbieden, hun betuttelende laagdrempelige taken geven, hun klachten niet serieus nemen enzovoort. Vrouwen met een migratieachtergrond worden vaak functies als huishoudelijk werk en zorg toegewezen. Bij haar onderzoek doet ze ook enkele aanbevelingen. Zo stelt ze voor om te investeren in kwalitatieve opleidingsprogramma’s voor arbeidsbemiddelaars. Deze opleidingen moeten de bewustwording van bemiddelaars vergroten voor stereotiepe representaties van specifieke doelgroepen binnen het activeringsbeleid. Een andere aanbeveling die ze doet, is het creëren van meer ruimte en zeggenschap voor de deelnemers van activeringsprogramma’s. Niet gehoord worden ondermijnt de motivatie van de deelnemers. Minister, hoe evalueert u de resultaten? Zult aan de slag gaan met de aanbevelingen uit het onderzoek? Zo ja, op welke manier? Bent u bereid om te investeren in kwalitatievere opleidingsprogramma’s voor arbeidsbemiddelaars?",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over de discriminatie van vrouwen met een migratieachtergrond bij arbeidsbemiddeling,,,,speech,,Minister Zuhal Demir,"Bedankt, collega. Ik neem de resultaten van dit onderzoek ernstig. Tegelijk denk ik dat we een beetje realistisch moeten zijn en dat we moeten werken aan de punten waar we misschien tekortkomen. Iemand zonder werkervaring in Vlaanderen die geen Nederlands kent, zal moeilijk een job vinden en vandaar dat we echt fel moeten inzetten op de kennis van het Nederlands. Vervolgens kan men op de werkvloer nog heel wat bijleren. VDAB gaat sowieso met elke werkzoekende aan de slag en gaat na welke diploma’s er zijn en wat de competenties en ambities zijn, maar een basiswoordenschat Nederlands is en blijft een belangrijke voorwaarde om in Vlaanderen een job te vinden. 29 procent van de VDAB-klanten hebben een beperkte of onbestaande kennis van het Nederlands, dus dat is bijna 30 procent. Dat is veel, bijna een op de drie klanten bij VDAB. Daarom ga ik daar ook fel op inzetten. Dat kan gaan van een basiscursus Nederlands die we ook bij VDAB aanbieden tot het laten begeleiden van de werkzoekende door een taalcoach op de opleidingsvloer. Een hoogopgeleide vrouw die geen opleiding meer nodig heeft, maar het Nederlands niet machtig is, kan bijvoorbeeld ook een taalcoaching krijgen op de werkvloer. Ik wil wel kijken hoe we dat meer dwingender kunnen maken, omdat dat toch wel een pijnpunt is voor die grote groep die heel moeilijk werk vindt. Het verhogen van de bewustwording bij bemiddelaars is iets waar we ook binnen VDAB aandacht voor hebben en zullen blijven hebben, maar de essentie blijft natuurlijk dat we vooral mensen moeten begeleiden naar werk en moeten kijken welke competenties zij al dan niet hebben. Als het effectief gaat over de Nederlandse taal, dan moeten we daaraan werken. Daarnaast wil ik vanuit mijn bevoegdheden Werk en Onderwijs ook inzetten op diploma-erkenning, want te vaak blijven hoogopgeleide nieuwkomers hangen in jobs onder hun niveau omdat de erkenningsprocedure te traag loopt. Daarom willen we nu ook verandering brengen door die procedures te stroomlijnen, vooral qua onderwijs en werk, en de trajecten naar aanvullende scholing verkorten. Ook de hogeronderwijsinstellingen kunnen hun werking optimaliseren door sneller en transparanter nieuwkomers te laten weten welke stappen zij kunnen ondernemen. Tegelijk mogen we niet vergeten dat er niet alleen hoogopgeleide vrouwen met een migratieachtergrond zijn, maar ook kortopgeleide vrouwen. Voor hen is de uitdaging des te groter en daarom blijven wij inzetten op werkplekleren en ook op opleidingstrajecten die moeten leiden naar duurzame tewerkstelling. Wat betreft inspraak in activeringstrajecten, denk ik dat een goed evenwicht altijd belangrijk is. Uiteraard moeten werkzoekenden hun voorkeuren aangeven, maar uiteindelijk moet er ook een maximum zijn op basis van de realistische kansen op de arbeidsmarkt. Het is een evenwicht tussen zeggenschap en realistische mogelijkheden binnen wat een persoon kan. VDAB investeert ook in de vorming van bemiddelaars en we bekijken hoe we die bemiddelaars kunnen ondersteunen. Zo heeft VDAB bijvoorbeeld in samenwerking met het Agentschap Integratie en Inburgering (AgII) ook een webmodule ontwikkeld en een opleiding diversiteit en inclusie, waarin arbeidsbemiddelaars onder andere leren hoe daarmee om te gaan. Collega Maghroud, VDAB zal meer naar de buurten, wijken en verenigingen moeten gaan om die vrouwen te kunnen bereiken en vervolgens ook op te leiden en vaardigheden en competenties aan te leren die nodig zijn voor de job die zij willen invullen. Dat is heel belangrijk.",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over de discriminatie van vrouwen met een migratieachtergrond bij arbeidsbemiddeling,,,,speech,,Nawal Maghroud (Vooruit),"Minister, het is inderdaad heel belangrijk dat ook vrouwen met een migratieachtergrond aan de slag gaan. Kennis van het Nederlands is daarbij een heel belangrijk onderdeel. Zeker bij de kortgeschoolden. Bij de hoogopgeleide vrouwen moet, zoals u zelf ook hebt aangehaald, de erkenning van de diploma’s veel sneller omdat veel mensen vastzitten in een bepaalde job terwijl ze veel meer kunnen. We moeten ook aandacht hebben voor de kwaliteit van het werk, zodat ze later kunnen doorstromen in een duurzame tewerkstelling. U had het over de module ‘Diversiteit & Inclusie’. Er is vandaag al aandacht voor bepaalde vooroordelen die er kunnen zijn. Wanneer werd die module opgestart?",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over de discriminatie van vrouwen met een migratieachtergrond bij arbeidsbemiddeling,,,,speech,,Tom Lamont (Vlaams Belang),"Naar aanleiding van de vraag om uitleg van mijn collega heb ik het onderzoek er ook eens bijgehaald. Ik heb er een paar interessante zaken in gevonden, maar ook een aantal zaken die lijnrecht ingaan tegen het Vlaamse regeerakkoord en tegen de standpunten van de hier aanwezige partijen, vermoed ik, uitspraken zoals “Betaald werk kan onderdrukkend werken”. Ik geloof juist dat betaald werk, zeker voor mensen met een migratieachtergrond, emanciperend kan werken en kan zorgen voor een betere integratie. Ik wou dat wel nog eens benadrukken. Over taalachterstand hebben we een paar weken geleden in de plenaire vergadering al gesproken. Minister, toen stelde ik de vraag of u bereid was om uit te kijken naar een uniforme test om de kennis van de Nederlandse taal te meten. Hebt u daarover al informatie?",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over de discriminatie van vrouwen met een migratieachtergrond bij arbeidsbemiddeling,,,,speech,,Eva Platteau (Groen),"Mevrouw Maghroud, dank u om deze vraag te stellen want het is inderdaad een heel belangrijk onderwerp. We moeten een onderscheid maken tussen de taal die mensen spreken en de competenties die mensen hebben. Sommige mensen die hier nog niet zo lang zijn moeten aan taalverwerving doen, maar hebben een heleboel competenties en bagage. U zegt het zelf: het zijn hoogopgeleide vrouwen of, dat maakt niet zoveel uit, hoogopgeleide mannen met een migratieachtergrond. Ik steun zeker de vraag van collega Maghroud om bemiddelaars goed op te leiden en bewust te maken van stereotypes en hoe die een impact kunnen hebben op de jobs die worden aangeboden aan werkzoekenden. Collega’s, ik geef graag een casus omdat we er eens over moeten nadenken hoe we in Vlaanderen omgaan met taal. Toen mijn dochter in de crèche zat, werkte daar een Iraanse vrouw die een doctoraat in de wiskunde had als kinderbegeleider. Niets mis met kinderbegeleiders, maar we weten dat er in middelbare scholen leerkrachten wiskunde tekort zijn. Dat was iemand met een profiel die je in de derde graad in het Engels wiskunde zou kunnen laten geven, maar onze taalregels laten dat niet toe. Met immersieonderwijs, zoals het in andere landen gebeurt, kun je in de derde graad aso perfect zo iemand voor de klas zetten, maar onze rigide kijk op taal in Vlaanderen maakt dat we dat soort competenties niet benutten. En dan zetten we die vrouw, die geen Nederlands kent, bij kleintjes, waar de taalverwerving ontzettend belangrijk is! Mevrouw Tombeur, ik zie u kijken, maar bent u het niet met mij eens dat net goed Nederlands spreken in een crèche waar kleine kinderen zitten die de taal moeten verwerven ontzettend belangrijk is, terwijl zo iemand misschien beter zou zijn in een derde graad aso, waar de kinderen best wel ook wiskunde kunnen krijgen van iemand die Engels spreekt? We moeten echt eens nadenken over hoe wij omgaan met de competenties van mensen en over hoeveel talent wij verspillen op die manier.",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over de discriminatie van vrouwen met een migratieachtergrond bij arbeidsbemiddeling,,,,speech,,Minister Zuhal Demir,"Ik reageer op dat laatste. Het is inderdaad belangrijk dat we zeker bij baby’tjes en peutertjes in de crèche Nederlands spreken, toch zeker de basis. Ik denk dat de Iraanse mevrouw met een diploma wiskunde gewoon een cursus Nederlands moet volgen. Dan kan ze perfect les gaan geven. Het duurt wel even, maar ik ga ervan uit dat deze zeer slimme mensen, die met een diploma wiskunde en dus een hoog profiel in de crèche werken, vrij snel Nederlands kunnen leren. Dan zijn ze heel welkom. We ontvangen deze mensen met open armen als ze les willen geven. Als u die mevrouw ziet, zeg haar dan dat we heel veel cursussen Nederlands organiseren en dat ze dat kan volgen om vervolgens les te geven. Ik vind ook niet dat we te verkrampt omgaan met het Nederlands. Maar als je gaat werken, moet er een basis zijn. Je kunt ook veel leren op het werk. Je komt daar in contact met heel veel Vlamingen. De taal is daar Nederlands. Door te oefenen leer je dat ook. Maar je zult wel een basispakket moeten kennen. Daar hebben wij, met VDAB en Syntra, heel veel cursussen voor. VDAB alleen al heeft vijftien cursussen. Collega Lamont, we zijn nu aan het bekijken hoe we dat zullen stroomlijnen. Zij die geen Nederlands kunnen, willen we verplichten om Nederlands te leren. Niet omdat ik mensen graag verplicht, integendeel, maar omdat dat voor hen goed is. Zij zullen daar veel sneller werk mee vinden. Ik begrijp dat ook wel, dat je een basispakket hebt. Vervolgens kunnen we met opleidingscoaches op de werkvloer het Nederlands nog beter maken. Collega Maghroud, het klopt dat het Agentschap Integratie en Inburgering een module ‘Diversiteit’ voorziet voor onze bemiddelaars. Ik zal bekijken hoeveel bemiddelaars dat volgen om effectief te weten hoe om te gaan met diversiteit enzovoort. Het bestaat wel in het opleidingspakket.",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over de discriminatie van vrouwen met een migratieachtergrond bij arbeidsbemiddeling,,,,speech,,Nawal Maghroud (Vooruit),"Ik denk dat heel veel mensen die hier toekomen wel de Nederlandse taal willen leren. Ik ben zelf ook nog vrijwilliger geweest bij iemand thuis die hier heel recent was. Het was een Syrisch gezin, waarvan de mama en de papa allebei gingen werken. In het begin hadden ze moeite met de Nederlandse taal, maar na een jaar kenden ze de taal vlekkeloos. De moeder had in haar thuisland een diploma in de farmacie. Ondertussen is ze aan de slag in het ziekenhuis. Die mensen willen wel, maar het is gewoon moeilijk. We moeten sowieso werk maken van die wachtlijsten, zodat de mensen die het willen het ook kunnen. We moeten ervoor zorgen dat diegenen die niet willen ermee aan de slag gaan. We mogen, zoals mevrouw Platteau heeft aangehaald, geen talent verspillen. We moeten echt wel met een andere bril kijken naar vrouwen met een migratieachtergrond. Het is heel belangrijk dat ook die mensen aan de slag gaan. Zij hebben heel veel competenties. Onze arbeidsbemiddelaars hebben de beste bedoelingen want ook zij willen hun werk goed doen. Het is heel belangrijk om hen bewust te maken van de eventuele vooroordelen die ze kunnen hebben, al dan niet onbewust.",woensdag 19 februari 2025,1872069.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872069
over het dalende aandeel van de industrie in de economie,,,,speech,,Michiel Awouters (Vlaams Belang),"Recent publiceerde het Verbond van Kristelijke Werkgevers en Kaderleden (VKW) Limburg een onderzoek waarin per provincie de evolutie wordt weergegeven van het aandeel dat de industrie inneemt in de hele economie. Daaruit blijkt dat dat de afgelopen twintig jaar sterk is afgenomen. De daling zet zich het sterkst door in Limburg. Momenteel gaat onze industrie al door zeer zwaar weer. We hebben het daarnet ook al gehad over de administratieve verplichtingen waar onze bedrijven momenteel al mee kampen. Er komen nog een heel aantal nieuwe regels op hen af. Dat dreigt hen nog verder de dieperik in te duwen. De consensus dat een sterke industrie noodzakelijk is voor een sterke economie en dat een zuivere diensteneconomie niet duurzaam is, groeit alsmaar meer. Het is tijd om de daad bij het woord te voegen en alles op alles te zetten om het industriële weefsel dat nog in Vlaanderen aanwezig is, te versterken. Daarover had ik de volgende twee vragen. De eerste is: zal deze regering een actieplan opmaken ter ondersteuning van de Vlaamse industrie, dan het liefst niet zoals de Vlaamse Versnelling, waarin veel goede intenties staan maar eigenlijk geen concrete maatregelen? Liever zie ik een plan met concrete acties. De tweede vraag is: welke maatregelen zal deze regering op korte termijn nemen om onze industrie te versterken?",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Jasper Pillen (Open Vld),"Minister-president, goedemorgen. We hebben het vaak over hetzelfde. Gisteren in de plenaire vergadering ging het toch ook een klein beetje hierover. Ik ga niet heel mijn vraag voorlezen. Het is een lange vraag, en bovendien is ze wat achterhaald. Ik heb ze ingediend op 12 februari, en een paar dagen geleden ging het meest gelezen artikel van De Tijd over de Vlaamse Versnelling. Ik ga dat dus eventjes overslaan. Mijn concrete vragen die ik had ingediend, blijven daarentegen wel relevant, bijvoorbeeld de tweede vraag: wat zijn uw plannen voor de energie-intensieve industrie? Dat is toch iets wat je blijft horen: de loonlasten aan de ene kant en de energie-intensieve industrie in Vlaanderen aan de andere kant, die toch zwaar onder druk staat. Mijn derde vraag blijft ook relevant. Aangaande de administratieve lasten voor bedrijven: kunt u een concretere toelichting geven bij de plannen van uw regering? Door De Tijd is deze vraag een beetje achterhaald, maar kunt u de aangekondigde Vlaamse Versnelling wat concreter maken? Ik sluit mij aan bij de voorgaande vraagsteller: het lijkt nobel, alle steun voor wat ik heb gelezen, maar kunt u dat misschien wat concreter maken in de schoot van deze commissie? Zullen er kritieke prestatie-indicatoren (KPI’s) zijn in dat plan? Gaat u rapporteren aan het parlement, bijvoorbeeld aan de hand van die KPI’s of op een andere manier? Aangaande de middelen die met dat plan gepaard zullen gaan – ik kan met niet voorstelen dat u dat gaat doen met 0 euro – : hoe zit dat precies in elkaar? Laat u mij toe, voorzitter, om die extra vragen er nog eventjes bij te stellen?",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Minister-president Matthias Diependaele,"Over dat laatste, namelijk de middelen: je hebt niet voor alles centen nodig. We hebben zeer degelijke en goede ambtenaren, en daar kunnen we al een heel eind mee gaan. Je hebt daar dus niet altijd middelen voor nodig. Ik begin met in te gaan op het federale regeerakkoord. Ik ben uiteraard tevreden dat er ook in dit regeerakkoord veel aandacht wordt gegeven aan de industrie. Verschillende hefbomen voor het creëren van een aantrekkelijk investerings- en ondernemingsklimaat zitten immers op het federale niveau. Zo wordt er sterk ingezet op investeringen die bijdragen aan de klimaattransitie en aan een duurzame economie. Ook op het vlak van onderzoek en ontwikkeling zal de bestaande belastingregeling behouden blijven – vooral die 80 procent is een heel belangrijke – , wat een zeer belangrijke maatregel is voor onze innovatieve ondernemingen. Er zal een MAKE 2030-agenda worden opgemaakt die focust op het heropbouwen van de industrie. Er wordt ook zeer duidelijk aangegeven dat al deze initiatieven het Vlaamse industriebeleid moeten ondersteunen en versterken. Het federale regeerakkoord staat op dat vlak dus ten dienste van Vlaanderen. Wat de Europese plannen betreft, moeten we nog wachten op de concrete voorstellen van de commissie voor de Clean Industry Deal. Die worden trouwens volgende week woensdag voorgesteld. Maar met de publicatie van het Competitiviteitskompas eind januari werd toch al een tipje van de sluiter opgelicht. We hebben het kompas nog maar pas besproken in de commissie Buitenlands Beleid, dus voor een diepgaande bespreking verwijs ik graag naar het verslag van die commissie. Ik kan alvast vaststellen dat er heel wat parallellen zijn tussen het Vlaamse regeerakkoord en de prioriteiten en bouwstenen van het kompas, wat natuurlijk een goede basis is om initiatieven op het Vlaamse en Europese niveau maximaal te laten sporen. Dan is er het tweede deel, over de energie-intensieve industrie, waar de heer Pillen naar vraagt: dat is een belangrijke industrie voor Vlaanderen. Dat deze industrie onder druk staat, kan niet ontkend worden. We zullen met de Vlaamse Regering maatregelen nemen om de concurrentiekracht van deze sectoren opnieuw op te krikken. Met het programma Klimaatsprong begeleiden we de transitie van energie-intensieve industrie naar een koolstofcirculaire en CO 2 -arme toekomst tegen 2050. We hebben onlangs de pilootoproep ‘Transitiecontracten klimaatsprong’ gelanceerd, die financiële ondersteuning biedt voor industriële investeringen in grootschalige elektrische boilers en warmtepompen. Daarvoor hebben we 70 miljoen euro uitgetrokken. Maar we moeten ook kijken naar de Europese Commissie en de Europese plannen die zij zal aankondigen. Op het einde van dit jaar verwachten we een Industrial Decarbonisation Accelerator Act, die specifiek op de energie-intensieve industrie zal focussen. De problematieken waar de energie-intensieve industrie mee geplaagd wordt, zijn veelal van Europese aard. Ik verwijs dan voornamelijk naar de hoge energieprijzen, de oneerlijke concurrentie vanuit derde landen enzovoort. Echte hefbomen om dat aan te pakken, liggen op dat Europese niveau. Het is nu vooral zaak om zoveel mogelijk te wegen op die nieuwe initiatieven. En dat is waar wij mee bezig zijn. Het verminderen van administratieve lasten is een engagement van de volledige Vlaamse Regering. Elke Vlaamse minister zal zich inzetten om bij elke beleidsmaatregel overbodige administratieve lasten te vermijden. We starten dan ook een regeringsbreed project om regels en administratieve procedures te vereenvoudigen of te schrappen en om onnodige regeldruk te vermijden in de toekomst. Dit project voor administratieve vereenvoudiging en vermindering van regeldruk richt zich niet alleen op bestaande of nieuwe regelgeving. Het creëren van regelluwe zones en experimentele wetgeving staat ook op de agenda, wat onder meer van belang is om ruimte te maken voor innovatie of om die te stimuleren. We gaan trouwens straks ook nog naar AI-zaken kijken. Daarvoor is dat zeker van toepassing. Andere belangrijke en onmisbare componenten voor vereenvoudiging zijn de doorgedreven digitalisering van openbare diensten voor bedrijven in de breedste zin, de samenwerking en zo verder. We zullen dat doen in nauwe samenwerking met de vertegenwoordigers uit de sector en de betrokken administraties. Zij zijn mee verantwoordelijk voor het slagen van dat project. We zullen dit jaar al een aantal broodnodige aanpassingen doorvoeren. Er wordt in het regeringsbrede project uiteraard in eerste instantie gefocust op hefbomen binnen de Vlaamse bevoegdheden, maar daarnaast is er ook oog voor de impact van federale en Europese regelgeving. We kijken dan ook met veel belangstelling uit naar het eerste van een reeks omnibuspakketten voor vereenvoudiging, dat in februari op Europees niveau wordt gelanceerd. De eerste omnibus zou onder andere betrekking hebben op de duurzaamheidsregelgeving, de Corporate Sustainability Reporting Directive (CSRD) en de Corporate Sustainability Due Diligence Directive (CSDDD). Dan kom ik bij de vragen over het actieplan voor de industrie. Op vrijdag 14 februari hebben we met de Vlaamse Regering een Vlaamse productiviteits- en competitiviteitsagenda goedgekeurd. Met die agenda willen we ook voor de industrie de ideale omgeving voor groei en ontwikkeling creëren. Een belangrijk onderdeel van die agenda en een prioriteit voor 2025 is effectief een geïntegreerd actieplan voor de industrie. We moeten die industriële basis in Vlaanderen versterken. We kunnen immers geen sterke economie hebben zonder een sterke industrie. We zullen daarvoor structureel blijven overleggen met de industriesectoren in het Industrieforum. Zij zijn al nauw betrokken bij de uitwerking van dat actieplan en zullen dat blijven. Het eerstvolgende Industrieforum staat gepland op 17 maart. Om vorm te geven aan dat actieplan, zullen we vertrekken van prioriteiten die we samen met de industriesectoren identificeren. Voor elk van die prioriteiten zullen we concrete maatregelen voorstellen. Heel wat acties die we gaan ondernemen, heb ik al eerder aangehaald, zoals het verminderen van de administratieve lasten, het ondersteunen van de energie-intensieve industrie via Klimaatsprong enzovoort. Maar we moeten er ook voor zorgen dat innovatieve bedrijven zich verder verankeren in Vlaanderen. We voeren een innovatiebeleid dat de doelstellingen van het Vlaamse industriebeleid ondersteunt en dat volop de kaart van samenwerking trekt. We hebben toonaangevende onderzoeksinstellingen in Vlaanderen, die baanbrekend onderzoek doen. We moeten ervoor zorgen dat onze bedrijven dat onderzoek maximaal valoriseren. We zullen een digitaliseringsbeleid uitrollen met de beleidsplannen artificiële intelligentie en cybersecurity, wat de productiviteit van onze ondernemingen opkrikt. We zorgen voor het nodige durfkapitaal via onze investeringsmaatschappijen. Dat zijn allemaal acties die de industrie hier in Vlaanderen ondersteunen en versterken. Mijnheer Awouters en mijnheer Pillen, ik begrijp oprecht de vraag naar concrete zaken. En dat komt ook, maar we doen dat stap voor stap. We moeten daarover ook overleggen. Maar ik begrijp zeker die vraag. U mag ze ook blijven stellen. Over sommige van die zaken zult u zelfs eerstdaags nieuws krijgen, maar we moeten dat ook de correcte weg laten volgen.",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Michiel Awouters (Vlaams Belang),"Dank u wel voor uw antwoorden, minister-president. De intenties van deze regering zitten zeker goed. De ambities komen zeker overeen met de onze. Dat was al het geval in het regeerakkoord en in de beleidsnota, en nu ook in het plan van de Vlaamse Versnelling. Ik ben ook blij om te horen dat we eerstdaags concrete maatregelen mogen verwachten. We kijken daar zeker met veel belangstelling naar uit. Het valt mij wel op dat de uitdagingen waar onze industrie en onze hele economie mee kampen, al jaren, zelfs al decennia, bekend zijn. Het lijkt alsof er elke nieuwe legislatuur tabula rasa wordt gemaakt en er weer van een wit blad wordt vertrokken. Dan moet er weer een nieuwe commissie worden opgericht voor de administratieve lasten en nog een gemengde commissie voor de vergunningen. Ik geloof oprecht, als ik u hoor praten en als ik zaken lees, dat u echt de ambitie hebt om die zaak aan te pakken, maar dan vraag ik me af hoe het komt dat dat zo lang duurt. Hoe komt het dat we legislatuur na legislatuur telkens opnieuw moeten beginnen, terwijl we telkens tegen dezelfde uitdagingen blijven aanlopen?",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Jasper Pillen (Open Vld),"Minister-president, we gaan de vragen inderdaad blijven stellen. U bent nu eenmaal minister-president geworden in een bijzonder tijdsgewricht. Gisteren hadden we het over de defensie-industrie. Ook daar is er opschaling nodig. Niet iedereen was het daarover eens. We waren daar allebei even verbolgen over. Maar het is logisch dat dat niet op een of twee dagen kan lukken, toch is er een bepaalde spoed. Ik ontwaar die ook bij u in uw antwoorden, zowel gisteren als vandaag. Het is dus tijd om drastische actie te ondernemen. Maar u zegt zelf dat we de volgende dagen nog meer nieuws gaan krijgen, dat u dat dus verder gaat opvolgen. Ik heb toch de neiging om het vertrouwen uit te spreken naar u toe en naar uw regering toe, om op dat vlak tenminste de juiste stappen te zetten.",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Andries Gryffroy (N-VA),"Het is misschien een klein beetje vervelend, maar volgende week zijn er blijkbaar ook vragen om uitleg ingediend over de Vlaamse Versnelling. Dezelfde vraag die ik volgende week zou stellen, is hier nu al aan bod gekomen. Ik zou dus gewoon voorstellen om die vraag nu te behandelen, anders wordt het volgende week gecopy-pastet.",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Minister-president Matthias Diependaele,U kunt er dan wat dieper op ingaan. Er zit nog wat meer in dan wat er nu aan bod is gekomen.,donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Andries Gryffroy (N-VA),"Oké, maar dan ga ik nu geen tussenkomst doen, dan hou ik ze voor volgende week.",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Hiba Faraji (Vooruit),"Bedankt voor de antwoorden, minister president. De industrie speelt inderdaad een heel belangrijke en cruciale rol voor onze economie. Ze is niet alleen de motor voor innovatie en export, maar biedt ook duizenden jobs. Onze industrie staat inderdaad onder druk, en dus ook de jobs en de koopkracht van mensen. Het is belangrijk – en dat is ook de ambitie van deze regering – om te blijven investeren in de duurzame transitie, want dat is inderdaad wel de toekomst. Het is ook essentieel dat we de bedrijven ondersteunen. Europa heeft een belangrijke rol. U verwees er zelf ook naar. Maar ik heb toch een bijkomende vraag, minister president: hebt u specifieke aandacht voor de maakindustrie?",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Minister-president Matthias Diependaele,"Mijnheer Awouters, u vroeg waarom. Ik vind dat een heel terechte vraag. Dat is iets waar ik zelf ook mee worstel, want het is bijna een beetje politiek-filosofisch. Ik denk eerst en vooral dat je moet afstappen van het idee dat iedereen heeft, dat heel de samenleving heeft, maar zeker de beleidsmakers, het idee dat, als je iets oplost, het goed is voor altijd, dat, als je nu iets aanpakt, alles wat volgt is opgelost. Er komen altijd nieuwe uitdagingen, er komen altijd nieuwe zaken naar voren. Op dat vlak geloof ik heel hard in die slinger, maar spreek me gerust tegen. Vijf jaar geleden waren er nog klimaatbetogingen, liep men Frans Timmermans nog heel hard achterna, en zetten ondernemers zich zelfs in voor het klimaat, en dergelijke meer. Men ging daar toen zeer veel regelgeving voor maken. Dat was een terechte bezorgdheid, voor alle duidelijkheid, maar daar gaat het niet om. Men had minder oog voor onze competitiviteit. Men had minder oog voor het economische businessmodel, en dat kwam wel onder druk. Nu is het anders. De heer Pillen zegt het juist: we zitten in een tijdsgewricht waarin de slinger de andere kant op slaat, waarin het klimaat nog altijd belangrijk is, maar waarin we dat meer in evenwicht gaan brengen met ons economische overleven – het komt wel neer op overleven – en met ons businessmodel. Ik denk dus dat je daar een beetje mee zit en dat dat de evenwichten zijn. Binnenkort zullen we weer een beetje de andere kant opgaan. Dat zal altijd wel zo gaan. We moeten ons daar ook niet te veel zorgen over maken: ‘that’s how it goes’. Mevrouw Faraji, ik ben het helemaal eens. We moeten dat goed beseffen. U omschrijft het als jobs. Dat is heel juist, dat is er zeker een onderdeel van. Maar eigenlijk moeten we het veel breder bekijken: als de volledige welvaart. Het is ons volledige welvaartsmodel dat we overeind moeten houden. Als we er niet in slagen om die productiviteit te verbeteren, komen al die andere systemen en ons welvaartsmodel onder druk te staan. Dan gaat het over het opvangen van de vergrijzingskost, dan gaat het over zorgverlening, dan gaat het over ouderenzorg. Al de zaken zoals het onderwijs, het jeugdbeleid, en ga zo maar door, komen allemaal onder druk te staan als we niet zorgen voor de heropleving van onze economie in haar breedheid. De maakindustrie maakt daar een zeer belangrijk onderdeel van uit. Ik wil daar wel direct bij zeggen dat je altijd voorzichtig moet zijn. Ik begrijp zeer goed dat men kijkt naar tewerkstelling om te oordelen of een sector het goed doet of niet, maar daar moet je voorzichtig mee zijn. Als we erin slagen onze productiviteit te verbeteren, betekent dat dat we meer toegevoegde waarde hebben per economisch instrument dat we erin steken. Dat zijn er vier: kapitaal, ruimte, grondstoffen en arbeid. Meer toegevoegde waarde als je er hetzelfde in steekt, betekent dat het eigenlijk zou kunnen met dezelfde tewerkstelling en dat je er toch meer uit haalt. De tewerkstelling is geen toereikend criterium om te oordelen of je productiviteit goed zit. Dat is een andere zaak. De productiviteit is een veel belangrijker criterium om naar te kijken dan de tewerkstelling. Maar het gaat natuurlijk ook over jobs, het gaat ook over de welvaart. Dat begint bij het verschaffen van een job aan mensen. Maar goed, het is maar een toelichting.",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over het dalende aandeel van de industrie in de economie,,,,speech,,Michiel Awouters (Vlaams Belang),"Dank u wel voor uw bijkomende antwoorden, minister-president. Ik denk dat het zeker correct is wat u zegt over die slinger. Het is inderdaad in de laatste periode, na de verkiezingen, dat die van de klimaathysterie opnieuw richting het gezond verstand is geslagen, onder druk van partijen zoals het Vlaams Belang. Maar het is niet volledig van toepassing op het debat dat we hier voeren, want die overload aan regels is iets wat daarvoor ook al heel fel terugkwam. In het partijprogramma van Open Vld onder Verhofstadt, nog net voor hij premier werd, was dat ook al een heel belangrijk thema. Als ik dat bekijk, is de regellast van toen tot nu alleen maar toegenomen. Daarom stel ik die vraag: omdat het de laatste decennia eigenlijk de foute kant op gaat, in plaats van de positieve kant. Ik hoop dat deze regering op dat vlak het verschil kan maken. We kijken dus met veel verwachting uit naar de naar de maatregelen die zullen worden genomen.",donderdag 20 februari 2025,1873149.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873149
over de stopzetting van de transitietrajecten onderwijs-arbeidsmarkt,,,,speech,,Eva Platteau (Groen),"Minister, we hebben het in deze commissie al eerder gehad over hoe cruciaal het is om een goede overgang te maken van school naar werk, van school naar arbeidsmarkt. We zien dat een van de slachtoffers van de besparing die al aangekondigd is bij VDAB nu net deze doelgroep is, want de ‘transitietrajecten onderwijs-arbeidsmarkt’ die dit jaar zouden worden opgestart, worden alweer stopgezet. De overheidsopdracht is ingetrokken en de overheidsopdracht ‘begeleiding opleidingsstage’ werd geschrapt. Volgens het ABVV waren de transitietrajecten onderwijs-arbeidsmarkt nochtans een heel waardevol project, omdat ze zich specifiek richtten op jongeren die moeite hebben om een goede start te maken op de arbeidsmarkt. Veel van die jongeren vinden op dit moment de weg naar VDAB niet, dus VDAB moet net proactiever optreden om hen te bereiken. Ik denk dat u ook in vorige tussenkomsten al hebt gezegd dat u die outreachende, proactieve aanpak van VDAB richting de schoolverlaters heel belangrijk vindt. Voor mij is het dus onbegrijpelijk dat dit project nu wordt stopgezet door VDAB, temeer omdat cijfers inzake jeugdwerkloosheid de foute richting opgaan. Het aantal NEET-jongeren (not in education, employment or training), jongeren die geen opleiding of onderwijs volgen en niet aan het werk zijn, stijgt opnieuw. De Sociaal-Economische Raad van Vlaanderen (SERV) bracht ook heel recent nog een advies uit met heel wat concrete aanbevelingen om die transitie tussen onderwijs en arbeidsmarkt voor jongeren in een kwetsbare positie te verbeteren. Ik schrik er dan ook van dat VDAB deze maatregel schrapt. Vandaar mijn vragen, minister: kunt u uitleggen wat de transitietrajecten onderwijs-arbeidsmarkt precies inhielden? Waarom heeft VDAB besloten om net deze overheidsopdracht terug te trekken? Kunt u uitleggen wat de begeleiding opleidingsstage precies inhield? Waarom heeft VDAB besloten om net deze overheidsopdracht terug te trekken? U zegt dat VDAB zich moet gaan richten op kernopdrachten. Is volgens u het bevorderen van de overgang tussen onderwijs en een duurzame tewerkstelling dan geen kernopdracht van VDAB? Welke overheidsopdrachten en interne projecten van VDAB werden de voorbije maanden nog geschrapt in het kader van de besparingen? Welke overheidsopdrachten en interne projecten van VDAB zullen in de toekomst nog worden geschrapt? Ik dank u voor uw antwoorden.",woensdag 19 februari 2025,1872032.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872032
over de stopzetting van de transitietrajecten onderwijs-arbeidsmarkt,,,,speech,,Minister Zuhal Demir,"Misschien moet ik eerst meegeven dat de overheidsopdracht niet gegund is; ze is dus niet ingetrokken maar niet gegund. Een eerste vaststelling is natuurlijk wel dat het belangrijk is – of het nu gaat over jongerenwerkloosheid of andere zaken –, dat we in dit land, in Vlaanderen, het bos door de bomen beginnen te zien. Het is allemaal heel goed dat er zoveel trajecten, projecten en noem maar op bestaan, maar ik weet het ook niet meer, mevrouw Platteau. Vandaar dat we wel een besparingsoefening moeten doen en dat we moeten terugkeren naar de basis. En de basis is dat we als overheid via VDAB – dus niet via allerlei externe trajecten of projecten – sterk inzetten op de overgang van onderwijs naar werk. We gaan dat samen met de sectoren en scholen doen. De basis bestaat uit duaal leren, waar er nog heel veel drempels zijn. Dat wil ik dus versterken en beter maken. Werkplekleren is een tweede element. Dan is er ook nog de begeleiding en samenwerking met bedrijven. Dat zal dus de basis zijn: duaal leren, werkplekleren en stages. Daar wil ik meer inhoudelijk op inzetten. Ik wil niet te veel extra trajecten en projecten, want het zijn er veel te veel in Vlaanderen. Het is ongezien waar we allemaal geld aan uitgeven in Vlaanderen, en dan zien we nog weinig resultaten ook. Daarnaast hebben we, zoals u weet, ook een jongerenwerking: de jongerenconsulenten die jongeren moeten ondersteunen zodra ze zich inschrijven als werkzoekende en de stap naar de arbeidsmarkt zetten. Aan die jongerenconsulenten binnen VDAB gaan we een veel duidelijkere en veel helderdere opdracht geven over wat er van hen wordt verwacht. Voor de overgang van onderwijs naar werk is er dus, zoals ik zei, die basis. Er moeten ook minder tijdelijke trajecten en projecten zijn, en er moet meer structureel en inhouse gebeuren. Vergeet ook niet dat we met vijfduizend werknemers zijn bij VDAB. Daarnaast gaan we ook proberen om, met Europese middelen van het Europees fonds, ons te richten op de loopbaanoriëntatie voor alle jongeren, inclusief jongeren met een arbeidsbeperking. Ik denk dat dat ook heel belangrijk is. Die maatregel moet nog verder invulling krijgen, maar het doel is wel om een breder jongerenpubliek te bereiken en hen ook beter voor te bereiden op hun toekomstige loopbaan. Hierbij willen we ook samenwerken met scholen, bedrijven en andere partners om jongeren te ondersteunen bij het ontdekken van hun talenten en het maken van een goede keuze voor hun carrière.",woensdag 19 februari 2025,1872032.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872032
over de stopzetting van de transitietrajecten onderwijs-arbeidsmarkt,,,,speech,,Eva Platteau (Groen),"Minister, dank u wel. Ik heb niet helemaal een uitleg gekregen over wat die transitietrajecten onderwijs-arbeidsmarkt precies zijn, maar het lijkt me wel aan te sluiten bij wat u zegt. Het is belangrijk om vanuit VDAB aanwezig te zijn, ook in de scholen, en te gaan kijken hoe ze hoe jongeren kunnen betrekken als zij hun eerste stappen op de arbeidsmarkt zetten. Het is echt heel belangrijk dat die overgang vlot verloopt. Dat is een eerste voorbeeld van hoe VDAB nu al de impact voelt van die besparing of alleszins hoe hij die besparingen in de praktijk zal implementeren. Ik vraag mij dan ook af of VDAB zal beslissen om vooral nieuwe, innovatieve projecten niet meer te gaan doen en terug te plooien op oude recepten die misschien ook niet altijd de gewenste resultaten opleveren of het gewenste succes hebben? Dat lijkt mij toch een risico. Dat kan niet de bedoeling zijn van de besparings- of liever hervormingsoefening waar VDAB voor staat. Er moet ook worden bekeken wat wel en wat niet werkt, in plaats van nu te zeggen dat we geen nieuwe dingen meer zullen doen. Misschien zijn die nieuwe dingen net de dingen die nodig zijn om resultaten te bereiken. Minister, wordt u geconsulteerd bij de beslissingen die nu genomen worden binnen VDAB, bij die besparingsoefening? Kunt u daar ook een beetje mee richting aan geven? Want als u zegt dat VDAB kerntaken moet doen, dan lijkt het me toch ook belangrijk dat u de contouren uitzet van wat zijn kerntaken zijn. Ik denk dat het ook belangrijk is dat er een beheersovereenkomst komt met VDAB. Misschien kunt u vertellen wat daar de timing is en hoe u die samenwerking verder ziet?",woensdag 19 februari 2025,1872032.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872032
over de stopzetting van de transitietrajecten onderwijs-arbeidsmarkt,,,,speech,,Minister Zuhal Demir,"Ik vind het wel een beetje grappig dat u zegt dat het jammer is dat ik het afschaf, maar mij tegelijk vraagt wat dat eigenlijk inhield. U stelt zichzelf dus ook de vraag wat dat eigenlijk inhield. Ik snap u heel goed. Ik stel mij die vragen soms ook. Daarom ook vind ik dat we dat beter zelf intern kunnen organiseren. Want we gaan niet besparen op onze medewerkers. Ik heb vanaf dag één gezegd dat er geen naakte ontslagen zouden komen, maar dat we wel meer inhouse zullen organiseren en doen. Als overheid moeten we daar sterk op inzetten. Wat u zegt, klopt. Sommige zaken werken niet. Misschien werkt dat duaal leren inderdaad wel. Ik denk dat dat duaal leren voor heel wat jongeren een heel mooie springplank is. Maar dat zit echt nog niet goed. Eigenlijk is dat wel jammer, omdat we in Duitsland en andere landen zien dat dat een gigantische springplank is van onderwijs naar werk. Daarop wil ik bijvoorbeeld heel hard inzetten. Maar dat betekent ook wel dat we dat moeten vertimmeren, anders moeten invullen. Die oefening loopt ook. Hetzelfde geldt voor werkplekleren en stages. We hebben de trajectbegeleiding voor die jongeren nu stopgezet. Maar wij gaan die jongeren natuurlijk ook wel zelf begeleiden. Ik wil meer inzetten op die jongerenwerking, op die jongerenconsulenten binnen VDAB. Ik veronderstel dat uw laatste vraag over de Europese middelen ging? (Opmerkingen van Eva Platteau) Die oefening loopt. We zijn een kerntakendebat aan het voeren. Ik wil naar een meer structureel beleid gaan in plaats van heel wat trajecten, projecten enzovoort, waarvan we ons soms misschien afvragen wat ze inhouden, al zijn ze allemaal waarschijnlijk wel goed bedoeld. Maar als we moeten besparen op VDAB wil ik niet besparen op mijn interne werking, maar die net versterken. Ik kijk net naar externe kosten, bijvoorbeeld voor consultancy. Die kosten zijn gigantisch. Daar zullen we heel wat trajecten en projecten stilleggen. Die oefening loopt. Ik kan daar nu nog geen antwoord op geven, omdat ik net de tijd heb genomen om goed te kijken naar wat we wel doen en wat niet, en dat wil ik laten samenlopen met het lopende debat over de kerntaken van VDAB.",woensdag 19 februari 2025,1872032.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872032
over de stopzetting van de transitietrajecten onderwijs-arbeidsmarkt,,,,speech,,Eva Platteau (Groen),"Dank u wel, minister. Begrijp ik goed dat u zegt dat u dat kerntakendebat samen met VDAB doet, met het management, met de volgende samengestelde raad van bestuur en dat het een gemeenschappelijke oefening zal zijn? De procedure voor de onafhankelijke bestuurders loopt. Het zal nog eventjes duren vooraleer we weten hoe de nieuwe raad van bestuur er zal uitzien. U hebt het ook gehad over duaal leren. Dat doet me ergens aan denken. Het lijkt mij inderdaad een interessant concept dat nog niet de gewenste uitwerking heeft gehad. Voorzitter, zou het een idee zijn om samen met deze commissie en de commissie Onderwijs een gedachtewisseling te organiseren over duaal leren? Zo kunnen we daar een beter zicht op krijgen en kunnen verschillende expertises samenkomen. Het lijkt mij misschien niet slecht om dat eens op te nemen in de werking van deze commissie. Ik dank u om dat voorstel in overweging te nemen.",woensdag 19 februari 2025,1872032.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872032
over de kmo-portefeuille,,,,speech,,Andries Gryffroy (N-VA),"We hebben het hier al een paar keer aangekaart, maar onze kmo’s zorgen wel degelijk voor onze welvaart en jobs. We koesteren dan ook onze ondernemers en staan hen met woord en daad bij. Een van de middelen daarvoor is de kmo-portefeuille, die een van de meest laagdrempelige, vraaggestuurde, efficiënte en effectieve instrumenten is voor ondersteuning van deze kmo’s. Dat moeten we ook zo houden. Ondernemers worden via de kmo-portefeuille door Vlaanderen ondersteund voor het inkopen van opleidingen en advies. Daarmee kan men de kwaliteit van de onderneming verbeteren. De kmo-portefeuille is ruim en gemakkelijk toegankelijk. Er is bewust voor gekozen om de aanvraagprocedure zo eenvoudig mogelijk te maken. Dat moet zoveel mogelijk ondernemingen stimuleren om er effectief gebruik van te maken. Kleine ondernemingen genieten 30 procent steun, een middelgrote onderneming 20 procent. Het maximale steunplafond per jaar is 7500 euro. Deze Vlaamse Regering vertrekt vanuit het principe van vertrouwen, wat we ook goed vinden. Uit de praktijk blijkt dat dit werkt. We moeten alleen optreden als er effectief misbruiken zijn. Een kwaliteitskamer werd in het leven geroepen om te waken over de kwaliteit van de opleidingen en de adviezen. Tot slot werkt de Vlaamse Regering ook aan een kmo-reflex bij nieuwe regelgeving. Daarover heb ik volgende vragen voor u, minister-president. Hoeveel kmo-portefeuilles en kmo-groeisubsidies werden in 2024 toegekend? Werd het volledige budget besteed? Bij de hervorming van de kmo-portefeuille werd een kwaliteitskamer bestaande uit tal van experten ingericht. Hoe ervaart u dat deze kwaliteitskamer bijdraagt tot een meer kwaliteitsvol aanbod? Wanneer zal de kmo-portefeuille worden opengesteld voor erkende sociale-economieondernemingen? Hoe zal de kmo-reflex bij nieuwe regelgeving worden uitgewerkt?",donderdag 20 februari 2025,1873437.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873437
over de kmo-portefeuille,,,,speech,,Minister-president Matthias Diependaele,"Voor het budgetjaar 2024 was voor de kmo-portefeuille een budget van 44 miljoen euro beschikbaar op het Fonds Innoveren en Ondernemen. Op 15 januari 2025 waren er hierop al 128.912 projecten goedgekeurd, voor een bedrag van 43,3 miljoen euro. Dat gaat, voor alle duidelijkheid, over 2024. Dat betekent niet dat het budget van 2025 al op zou zijn. Maar we komen daar dus heel mooi tegen wat we begroot hadden voor 2024. Voor de kmo-groeisubsidie was voor 2024 in 12,5 miljoen euro reguliere middelen voorzien en in 2,5 miljoen euro middelen uit de beleidsagenda AI. Er werden 357 projecten goedgekeurd, met een totale toegekende steun van bijna 12 miljoen euro. De middelen uit de beleidsagenda AI werden volledig besteed voor de projecten ‘digitalisering’. Zoals ik aanhaalde in mijn beleidsnota Economie, Wetenschap, Innovatie en Industrie blijven we bij het ondersteuningsaanbod voor kmo’s zoeken naar het juiste evenwicht tussen administratieve eenvoud en het tegengaan van misbruik en voldoende kwaliteitsbewaking. Bij de kmo-portefeuille wordt hiervoor de kwaliteitskamer van de kmo-portefeuille verder mee ingezet. De concrete bijdrage van de kwaliteitskamer uit zich op twee sporen. Het eerste spoor is een beleidsondersteunende aanpak, waarbij de kwaliteitskamer advies verleent over de toepassing en mogelijke wijziging van de regelgeving. Het tweede spoor is een dossiergerichte aanpak, waarbij de kwaliteitskamer de administratie ondersteunt en adviseert in het kader van concrete dossiers, bijvoorbeeld wanneer er een klacht binnenkomt over een dienstverlener. Deze aanpak wordt voortgezet in 2025. Het openstellen van de kmo-portefeuille voor de erkende maatwerkbedrijven vereist een grondige aanpassing van de regelgeving, meer bepaald het besluit van de Vlaamse Regering en het ministerieel uitvoeringsbesluit houdende de kmo-portefeuille. Het wijzigingsbesluit is in opmaak en zal vermoedelijk in maart worden geagendeerd op de ministerraad voor een eerste principiële goedkeuring. De ontwerpen voorzien momenteel in een inwerkingtreding op 1 juli 2025, maar dit natuurlijk onder het nodige voorbehoud. In het regeerakkoord hebben we met de Vlaamse Regering inderdaad vastgelegd dat kmo-vriendelijk beleid en kmo-vriendelijke regelgeving deze legislatuur een prioriteit wordt en dat we bij de totstandkoming van nieuwe regelgeving systematisch een kmo-reflex zullen hanteren. De manier waarop we deze kmo-reflex concreet zullen vormgeven, moet nog worden uitgewerkt. Maar dat wil natuurlijk niet zeggen dat we, zonder zo’n eerder formeel instrument, als regering nu al geen bijzondere aandacht hebben voor kmo’s in het wetgevende proces. Voor alle duidelijkheid: ik ben eerder fan van beleidsmakers – ministers, administratie en kabinetsmedewerkers – die zelf een kmo-reflex hebben dan dat je zo’n formeel instrument met checklistjes gaat opstellen. Dat proberen we nu al in werking te laten treden. We zullen daarnaast nog kijken in welke mate er concreet iets nodig is, maar ik ben daar eerder fan van, dat er bij de voorbereiding van regelgeving al door de mensen rond de tafel een reflex ontwikkeld wordt.",donderdag 20 februari 2025,1873437.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873437
over de kmo-portefeuille,,,,speech,,Andries Gryffroy (N-VA),"Dat is inderdaad een terechte opmerking, want straks krijg je nog bijkomende administratieve rompslomp bij het opstellen van je kmo-reflex. Dat mag ook niet de bedoeling zijn. Bedankt ook voor de cijfers. Een 180.000-tal dossiers voor bijna 24 miljoen euro, dat vind ik wel indrukwekkend. Ik heb geen verdere vragen.",donderdag 20 februari 2025,1873437.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873437
over de kmo-portefeuille,,,,speech,,Tom Lamont (Vlaams Belang),"Ik heb een paar weken geleden in de plenaire vergadering al eens gevraagd of men die kmo-reflex zou toepassen met terugwerkende kracht, en eens kijken naar alle decreten die momenteel al lopen. Is daar al een beslissing rond geweest? Een tweede opmerking in verband met de kmo-portefeuille gaat over de opleidingen. Zou er eens een filter gemaakt kunnen worden om te zien of alle opleidingen even nuttig zijn? Ik weet dat minister van Werk Demir van plan is om die oefening te maken bij VDAB. Hoe kijkt u daarnaar bij de kmo-portefeuille?",donderdag 20 februari 2025,1873437.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873437
over de kmo-portefeuille,,,,speech,,Minister-president Matthias Diependaele,"Dat zijn twee goede vragen. Eerst en vooral wil ik zeggen dat we de terugwerkende kracht niet gaan toepassen op de kmo-reflex. Dat is een beetje de oefening die nu loopt met de administratieve vereenvoudiging en het aanpakken van overregulering. Dat loopt al. We gaan dan eerder vragen aan het terrein, aan de sectoren zelf, om dingen door te geven, zowel administratie als regelgeving. Dat lijkt me nuttiger te zijn dan nu zo’n formeel instrument op al je regelgeving los te laten. Ten tweede heeft de kmo-portefeuille al een systeem om dat soort opleidingen eruit te filteren. Er zijn in het verleden al boomknuffelaars en dingen naar boven gekomen op die manier. Het is altijd een beetje jammer dat dat toen aangegrepen is om heel die kmo-portefeuille in een slecht daglicht te plaatsen, terwijl het feit dat dat naar boven kwam, net een teken was dat het goed werkt en dat het zichzelf wat uitzuivert. Dat systeem zit er nu al op, met een commissie. Men moet daarvoor erkend worden en zo. Dat werkt al, denk ik.",donderdag 20 februari 2025,1873437.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873437
over de kmo-portefeuille,,,,speech,,Andries Gryffroy (N-VA),"Hetgeen u zegt, hebben we al verschillende keren gezien. Het controleproces werkt zelfregulerend. Het gebeurt vooral digitaal, en niet door mensen, wat uiteindelijk ook wel goed is. En inderdaad, die kmo-reflex met terugwerkende kracht toepassen, zou ons straks nog meer administratie opleveren eerder dan administratie te besparen.",donderdag 20 februari 2025,1873437.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873437
over het samenwerkingsakkoord tussen Forem en VDAB,,,,speech,,Robrecht Bothuyne (cd&v),"Minister, in uw beleidsnota, die naast mijn bed ligt en die ik elke avond opnieuw doorblader om rustig in slaap te kunnen vallen, lees ik het volgende: “Via samenwerkingsakkoorden en actieplannen tussen VDAB, Actiris en Forem leggen we ambitieuze doelstellingen met scherpe KPI’s vast om het talent uit Brussel en Wallonië dat zij in surplus hebben (voornamelijk laaggeschoolde profielen), aan te trekken richting de Vlaamse knelpuntvacatures. Een andere randvoorwaarde voor interregionale mobiliteit betreft het consequent toepassen van het federale kader van de passende dienstbetrekking en de controle- en sanctiebevoegdheden vanuit elke regionale tewerkstellingsdienst.” Dat is natuurlijk een belangrijke passage aangaande de regionale mobiliteit, een van de oplossingen voor het invullen van knelpuntvacatures in Vlaanderen en uiteraard ook iets waaraan al veel langer wordt gewerkt. Er bestaan al veel langer samenwerkingsovereenkomsten tussen VDAB en Forem, en het was de ambitie om die te vernieuwen. Daarover werden in 2023 al de eerste afspraken gemaakt tussen Wallonië en Vlaanderen, met daarin de ambitieuze doelstelling om 12.500 Walen toe te leiden naar Vlaamse vacatures. Concreet zou Forem vijfduizend werkzoekenden aansporen om te solliciteren in Vlaanderen, waarvan er tweeduizend specifieke begeleiding zouden krijgen. Op zijn beurt zou VDAB in minstens vijfhonderd opleidingsplaatsen voorzien voor mensen uit Wallonië met een basiskennis Nederlands. Jaarlijks zouden duizend Waalse werkzoekenden een opleiding Nederlands kunnen volgen. Dat zijn ambitieuze doelstellingen, maar om verschillende redenen raakt het samenwerkingsakkoord tussen Forem en VDAB niet goedgekeurd. Volgens mij is het belangrijk dat er op dat vlak stappen gezet worden. Minister, hebt u al contact genomen met uw Waalse collega, minister Jeholet? Zo ja, wanneer en wat is daar concreet besproken en afgesproken? Hoever staan de gesprekken over het samenwerkingsakkoord? Is het akkoord tussen Forem en VDAB ondertussen geformaliseerd en in uitvoering? Of zijn er nog bijsturingen gebeurd of beoogd? Wat zijn voor u de voornaamste doelstellingen? Welke prioritaire acties voorziet u zelf in het kader van interregionale mobiliteit? Wat zijn de concrete resultaten van de samenwerking tussen Forem en VDAB in 2024? Welke acties waren succesvol? Wat is eventueel minder goed gelukt? In het, zeer belangrijke, federale regeerakkoord werd afgesproken dat er initiatieven inzake interregionale mobiliteit worden genomen. In uw beleidsnota verwees u zelf ook naar het federale kader, minister. Wat verwacht u concreet van dit federale initiatief, en wanneer?",woensdag 19 februari 2025,1872105.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872105
over het samenwerkingsakkoord tussen Forem en VDAB,,,,speech,,Minister Zuhal Demir,"Het nieuwe samenwerkingsakkoord tussen het Vlaamse Gewest en het Waalse Gewest zit in de finale fase. Over de inhoud hiervan werd echter onderhandeld voor de start van deze legislatuur, zoals u weet. Ik bekijk nu wel, samen met VDAB, of we de afspraken die opgenomen zijn, nog kunnen verscherpen conform het Vlaamse regeerakkoord, uiteraard in overleg met Forem en de Waalse minister. Als de inhoud hiervan finaal is, wordt die voorgelegd aan de Vlaamse en Waalse Regering en daarna aan het Vlaams en het Waals Parlement. De prioritaire acties blijven de volgende. Ten eerste het uitwisselen met Forem van de Vlaamse vacatures die VDAB beheert. Ten tweede zal, naast het opmaken van een jaarlijkse gemeenschappelijke arbeidsmarktanalyse, in overleg een jaarlijkse regionale lijst van Vlaamse knelpuntberoepen vastgelegd worden, knelpuntberoepen waarvoor Forem aangeeft een arbeidspotentieel te hebben. Een derde actie is het bemiddelen van Waalse werkzoekenden op de doorgestuurde Vlaamse vacatures, met extra aandacht en specifieke bemiddeling voor Waalse werkzoekenden die aangegeven hebben in Vlaanderen te willen werken. Ten vierde zullen gemeenschappelijke regionale acties worden opgezet, zoals ‘jobdays’, ter bevordering van de interregionale mobiliteit van Waalse werkzoekenden, specifiek voor de vastgelegde knelpuntberoepen. Wat de concrete resultaten betreft, kan ik u de volgende cijfers meegeven. 23.584 vacatures werden van VDAB naar Forem gestuurd, waarvan 1285 vacatures in de vastgelegde knelpuntberoepen waarvoor assistentie aan Forem gevraagd werd. 121 Waalse werkzoekenden zijn een opleiding gestart via VDAB. 65 Waalse werkzoekenden zijn een IBO gestart via VDAB. 9453 Waalse werkzoekenden werden geïnformeerd en gesensibiliseerd om in Vlaanderen te solliciteren. 1679 Waalse werkzoekenden werden specifiek begeleid richting Vlaamse vacatures. 1181 Waalse werkzoekenden volgden minstens een module Nederlands via Forem. VDAB organiseerde tevens regionale jobdays waarvoor Forem ook Waalse werkzoekenden uitnodigde. Daarnaast is er in het federale regeerakkoord ook aandacht voor het beter afstemmen van de interregionale mobiliteit. We gaan dus sowieso met Forem samenzitten. We verwachten ook dat Forem zijn verantwoordelijkheid opneemt in het activeren van zijn werkzoekenden richting Vlaanderen en tevens in het consequent toepassen van het federale kader van de passende dienstbetrekking. Uiteraard is dat de bevoegdheid van mijn Waalse collega. Ik lees echter ook in het federale regeerakkoord dat de nodige responsabiliseringsmechanismen voorzien zullen worden om in elke regio een werkzaamheidsgraad van 80 procent te halen. Dat is een heel pittige doelstelling, daar blijf ik bij, maar we zullen ons best doen om die 80 procent toch te benaderen.",woensdag 19 februari 2025,1872105.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872105
over het samenwerkingsakkoord tussen Forem en VDAB,,,,speech,,Robrecht Bothuyne (cd&v),"Een pittige doelstelling mag ons niet afschrikken, en u zeker niet, minister. Ik wil eerst ingaan op dat samenwerkingsakkoord. Ik begrijp niet goed wat daar eigenlijk mee gebeurd is. Dat was al klaar op het einde van de vorige legislatuur en wachtte gewoon op formele goedkeuring. Nu zegt u dat het in de finale fase zit, maar ondertussen is zowel de Vlaamse als de Waalse Regering al een half jaar aan het werk. U spreekt over het aanscherpen van doelstellingen. Ik begrijp dus dat de vooropgestelde doelstellingen – bijvoorbeeld die tweeduizend begeleidingen, vijfhonderd opleidingsplaatsen en duizend opleidingen Nederlands voor Walen – wilt optrekken in het kader van deze samenwerkingsovereenkomst. Ik hoop dus dat dat ook effectief gebeurt. Ik ben wel benieuwd naar de timing. Wanneer hebt u overleg gepland met uw Waalse collega om dit samenwerkingsakkoord effectief af te ronden? Het lijkt me cruciaal dat we op dat vlak wat duidelijkheid hebben en dat we dit proces eindelijk kunnen afronden. Bedankt voor de cijfers over de resultaten in 2024. Ik ga ervan uit dat ik ze in detail kan nalezen in het verslag, want het waren er vrij veel. Ik denk dat het inderdaad cruciaal is om ambitieus te zijn in het kader van dat samenwerkingsakkoord en om dus eens te kijken bij welke elementen die aanscherping, waarnaar u verwijst, mogelijk is. Het zou interessant zijn mocht u daar wat meer toelichting bij kunnen geven. In onze beleidsnota staat inderdaad dat we vragen om een consequente toepassing van het federale kader van de passende dienstbetrekking en de controle- en sanctiebevoegdheden van de regionale tewerkstellingsdiensten. Ik denk dat VDAB en Forem elkaar daar zullen moeten helpen om ervoor te zorgen dat die stok achter de deur ook aanwezig is, dat er bijvoorbeeld gecommuniceerd wordt over werkonwillige Waalse werkzoekenden die doorgestuurd worden naar Vlaamse vacatures maar niet komen opdagen. Op welke manier ziet u zo’n communicatieflow tot stand komen, om ervoor te zorgen dat er ook een stok achter de deur is voor wie niet wil meewerken in dit traject?",woensdag 19 februari 2025,1872105.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872105
over het samenwerkingsakkoord tussen Forem en VDAB,,,,speech,,Tom Ongena (Open Vld),"Dank u wel, collega Bothuyne, voor deze interessante vraag, die de voorbije jaren evenwel al enkele keren gesteld werd. Het is inderdaad wel straf dat dat samenwerkingsakkoord er nog altijd niet is. Voor alle duidelijkheid: dat is niet uw schuld, minister. U bent nog niet zo lang, maar toch al enkele maanden, minister van Werk. Ik vind het echter toch vreemd dat dat op zich laat wachten. Ik hoop dus ook dat het er nu snel komt. Ik ben ook wel benieuwd naar dat “aanscherpen”, zoals u het zelf noemde. Collega Bothuyne verwees er al naar op het einde van zijn tussenkomst: iets wat ik u niet heb horen zeggen, aangaande de krachtlijnen van die samenwerkingsovereenkomst, is welke afspraken er zijn rond handhaving en sanctionering. Dat is echter echt wel cruciaal. Ik heb dat in het verleden ook altijd benadrukt in dit parlement: dat is een luik dat opgenomen moet worden in dergelijke samenwerkingsovereenkomsten. Als Forem Waalse werkzoekenden doorstuurt naar VDAB, die inspanningen doet om die mensen hier te linken aan een Vlaamse vacature, en als dan blijkt dat de betrokkene onvoldoende inspanningen levert om daarmee aan de slag te gaan, lijkt het mij logisch dat er afspraken gemaakt worden met Forem – dat daarvoor bevoegd is – om op te treden tegen die werkzoekende. Dat is toch een stok achter de deur die ook opgenomen moet worden. Anders dreigt VDAB heel veel inspanningen te leveren en heel veel tijd en middelen te investeren, die allemaal verloren moeite geweest zijn als er geen stok achter de deur gebruikt wordt. Ik wil er dus echt op aandringen om, als er dan toch nog zaken aangescherpt worden, dit mee op tafel te leggen en daarover heldere afspraken te maken. Dat is natuurlijk een bevoegdheid van Forem, die we niet op te leggen hebben. Maar als je een samenwerkingsovereenkomst opmaakt, kun je natuurlijk wel zeggen: voor wat hoort wat. Je moet daarover dus ook heel heldere afspraken maken. Ik denk dat dat echt cruciaal zal zijn. Ik hoop dus, minister, dat u dat op tafel legt en dat dat ook opgenomen zal worden in die samenwerkingsovereenkomst.",woensdag 19 februari 2025,1872105.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872105
over het samenwerkingsakkoord tussen Forem en VDAB,,,,speech,,Minister Zuhal Demir,"Dank u wel, collega Ongena. Het klopt wat u zegt: sanctioneren is inderdaad belangrijk. Dat was niet opgenomen in die eerste ontwerpen, terwijl ik dat beschouw als een sluitstuk. Dat moeten we dus nog in die tekst zien te krijgen; dat vind ik zelf ook heel belangrijk. Eerst speelden de Vlaamse en de Waalse Regering hierbij een rol, nu ook de Federale Regering. De Federale Regering plant ook een aanpassing van het sanctiekader. Dat is goed, dat zijn allemaal elementen die ik nu bilateraal met mijn Waalse collega zal bespreken. Dat is ook de reden waarom dat samenwerkingsakkoord nog niet afgerond is. Ik denk dat die aanscherpingen en sancties sowieso nodig zijn. VDAB zit binnenkort samen met Forem over een aantal van die punten. Daarna zal ik bilaterale gesprekken voeren met mijn collega uit Wallonië. Wat Brussel betreft, blijft het natuurlijk nog koffiedik kijken. Ik weet niet met wie ik daar zal moeten gaan praten, dat is echt problematisch.",woensdag 19 februari 2025,1872105.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872105
over het samenwerkingsakkoord tussen Forem en VDAB,,,,speech,,Robrecht Bothuyne (cd&v),"Het goede nieuws is dat de samenwerkingsovereenkomst tussen Actiris en VDAB tijdens de vorige legislatuur al verlengd werd en dat daarmee ook al echt goede resultaten geboekt zijn inzake de tewerkstelling van Brusselaars, voornamelijk in de Vlaamse Rand. Dat zou ook moeten kunnen met mensen uit Wallonië, want daar is er nog veel meer potentieel. Daarvoor moeten natuurlijk de nodige inspanningen geleverd worden. Vroeger waren er bijvoorbeeld gemengde teams van Forem en VDAB die in de grensstreek samenwerkten rond de bemiddeling en invulling van vacatures. Ik denk dat dat goede voorbeelden zijn, die misschien opnieuw uit de kast gehaald moeten worden. Dat er een stok achter de deur komt in het samenwerkingsakkoord, met een communicatie over de werkbereidheid van de betrokken werkzoekenden, lijkt mij ook bijzonder belangrijk en logisch. Hopelijk kunt u op dat vlak snel de nodige afspraken maken met uw Waalse collega. We zullen binnenkort dus opnieuw een vraag stellen om de stand van zaken te vernemen.",woensdag 19 februari 2025,1872105.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872105
over de impact van de Europese Pay Transparency Directive op kmo's,,,,speech,,Tom Lamont (Vlaams Belang),"Collega’s, ik moet eerlijk toegeven dat ik vóór het lezen van het krantenartikel in De Tijd, zelf nog nooit had gehoord van de Pay Transparency Directive. Gelukkig voor mijn zelfvertrouwen ben ik daar niet de enige in, want volgens de krant De Tijd blijkt dat slechts drie op de tien Belgische kmo’s zich bewust zijn van de nieuwe richtlijn en de impact ervan. Nochtans zal het wel ingrijpende gevolgen hebben voor hun loonbeleid, onder meer door de verplichting tot het openbaar maken van loonschalen en door de rapportering over de loonkloof tussen mannen en vrouwen. Heel veel experts wijzen erop dat de implementatie van de richtlijn heel wat verandering teweeg kan brengen. Ze benadrukken dat we het best ook zo snel mogelijk daarop anticiperen. Tegelijkertijd wordt er in de berichtgeving benadrukt dat er heel weinig ruchtbaarheid wordt gegeven aan de nieuwe verplichting. Misschien had ik het daarom zelf ook nog niet gespot. Veel kmo’s gaan ervan uit dat ze nog wat tijd hebben om dat in orde te brengen. Vanaf 2027 moeten de eerste rapporten worden gepubliceerd over 2026. Dat is toch redelijk kort dag. Daarnaast wordt er ook gewaarschuwd voor heel wat nieuwe administratieve lasten die de nieuwe regelgeving met zich meebrengt, zeker voor bedrijven die hun loonstructuren opnieuw van nul moeten opbouwen. Bij experts heerst de vrees een beetje dat er een karrenvracht aan administratie bij gaat komen. Minister, ik ben nooit tegen transparantie geweest of tegen het verkleinen van de loonkloof, integendeel. Op de Vlaamse arbeidsmarkt is het jarenlang taboe geweest om te spreken over je verloning. Ik zie echter bij heel veel van mijn leeftijdsgenoten dat dat steeds vaker open wordt besproken. Net zoals u heb ik de bedenking of het wel nodig is om dat helemaal in een wettelijk kader te gieten. Daarom stel ik mijn vragen. Bent u op de hoogte van het lage bewustzijn daarover bij onze Vlaamse ondernemingen? Heeft de Vlaamse overheid initiatieven op de planning staan om ondernemers beter te informeren? Welke inschattingen maakt u van de administratieve impact van de richtlijn? Hebt u met de Vlaamse Regering een vorm van inspraak gehad bij het omzetten van de richtlijn naar wetgeving? Hoe ziet u de balans tussen de administratieve verplichtingen enerzijds, en de doelstellingen van de richtlijnen anderzijds – het dichten van de loonkloof tussen mannen en vrouwen en het openbaar maken van loontransparantie?",donderdag 20 februari 2025,1873001.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873001
over de impact van de Europese Pay Transparency Directive op kmo's,,,,speech,,Minister-president Matthias Diependaele,"Dank u wel voor uw vraag, mijnheer Lamont. We hebben inderdaad dezelfde bezorgdheid over de administratieve vereenvoudiging. Niet alles hoeft in rechtsregels te worden gegoten, zeker geen zaken die dikwijls te wijten zijn aan de persoonlijke keuzes van mensen. Dat hoeft niet altijd. We moeten wat afstand nemen van de maakbare samenleving en zeker van de maakbare economie. Aangezien de Europese richtlijn nog niet werd omgezet in nationale regelgeving, kunnen ondernemingen nog niet geïnformeerd worden over de verplichtingen en rapporteringsvereisten. Ik stel vast dat de sociale secretariaten allemaal al een toelichting van de algemene lijnen van de Europese richtlijn hebben opgenomen in hun communicatiekanalen. Dat is een goede zaak, want vanuit de overheid hebben we dat nog niet gedaan, omdat we de juiste contouren nog niet kennen. De omzetting moet nog gebeuren. Vanaf het moment dat de Europese richtlijn is omgezet in concrete regelgeving, zal ik aan het Agentschap Innoveren en Ondernemen (VLAIO) vragen om ondernemers te sensibiliseren over de verplichtingen, door het mee te nemen in hun reguliere communicatiekanalen richting ondernemers. Over uw tweede vraag kunnen we nog niets zeggen, omdat er nog geen omzetting is van de regelgeving. Uw derde en vierde vraag zal ik samen beantwoorden. De Vlaamse Regering is niet nauw betrokken bij de omzetting van de richtlijn in federale regelgeving. Dat is in principe ook niet nodig. We doen graag alles natuurlijk, maar de omzetting is een federale bevoegdheid. Ik sta uiteraard achter het principe van gelijk loon voor gelijk werk, maar ik vraag me wel af of het opleggen van verregaande rapporteringsverplichtingen en administratieve lasten, de meest effectieve manier is om die doelstelling te bereiken, zoals u dat zelf ook aangeeft. Ik vraag me het eigenlijk niet af, ik weet het eigenlijk: het antwoord is neen. Een van de centrale doelstellingen die we in het Vlaamse regeerakkoord naar voren schuiven, is de administratieve vereenvoudiging. We horen ook steeds meer van bedrijven dat dit voor hen een van de belangrijkste prioriteiten moet zijn in de komende jaren, niet alleen in Vlaanderen, maar vooral ook op het Europese niveau. Zonder een uitspraak te doen over deze concrete richtlijn – de omzetting is immers nog niet gebeurd –, kan ik toch wel al meegeven dat ik het vanuit de doelstelling van administratieve vereenvoudiging niet wenselijk vind dat er vanuit verschillende hoeken steeds meer rapporteringsverplichtingen worden opgelegd aan bedrijven, of het nu gaat om duurzaamheidsvereisten, loontransparantie, of andere zaken. Al die rapporteringsverplichtingen en administratieve lasten maken het moeilijk voor ondernemers om nog voldoende tijd vrij te maken voor wat eigenlijk hun kerntaak zou moeten zijn: ondernemen. Voor alle duidelijkheid: je kunt soms regelgeving nodig hebben als je iets wilt sturen voor een bepaald maatschappelijk doel, maar hier gaat het puur om een rapportering die op geen enkele manier bijdraagt aan dat maatschappelijke doel. Daar zit het grote probleem. Ik denk dat we daar straks op terugkomen met jullie vragen over de Corporate Sustainability Reporting Directive (CSRD).",donderdag 20 februari 2025,1873001.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873001
over de impact van de Europese Pay Transparency Directive op kmo's,,,,speech,,Tom Lamont (Vlaams Belang),"Bij mij bestaat ook een beetje de schrik om te rapporteren, gewoon om rapporten te verzamelen en er dan weinig concreets mee te doen. Zo zien we bijvoorbeeld ook dat ondernemingen met minstens honderd werknemers specifiek verslag moeten uitbrengen over de interne loonkloof bij hun bedrijf. We hebben in het verleden al heel vaak gesproken over de administratieve impact. Collega Pieters vroeg daarnet, bij de kennismaking met het Departement Werk, Economie, Wetenschap, Innovatie en Sociale Economie (WEWIS), al of er impactanalyses worden gedaan bij nieuwe Europese wetgeving. Is dat iets dat u hierbij wilt doen? En aanvullend: zal er controle gebeuren op de impact van de Pay Transparency Directive? Zullen bedrijven die dat niet doen, bestraft worden? Hebt u daar zicht op? Dat was mij nog niet duidelijk op basis van het artikel, maar ik hoop van niet.",donderdag 20 februari 2025,1873001.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873001
over de impact van de Europese Pay Transparency Directive op kmo's,,,,speech,,Andries Gryffroy (N-VA),"Het is juist dat het in eerste instantie om rapportering gaat. Daarmee begint het, minister-president, maar daarmee eindigt het niet. Soms gaat men dan zoveel jaar later op basis van dergelijke rapporten dan toch ergens beslissingen nemen om in bepaalde richtingen te sturen. En dan zie ik nog een paar bijkomende problemen opduiken. Men spreekt over gelijk of gelijkwaardig werk. Het wordt zeer moeilijk om dat te definiëren, denk ik. Wat is gelijk of gelijkwaardig werk tussen man en vrouw, om dan te kunnen bekijken of er grote verschillen in verloning zijn? Ten tweede zie ik in het rapport ook dat België het eigenlijk niet zo slecht doet. We zitten blijkbaar aan een verschil van ongeveer 5 procent, terwijl dat voor Europa 13 procent is. Als er later dan directieven zouden komen, lijkt mij dat toch wel zeer ingrijpend te zijn. Want ik zie het zo gebeuren, na dit rapport. Na de rapporteringen gaat men een rapport maken en dan directieven maken. Dat vind ik zeer ingrijpend. Het is uiteraard maar rapportering, maar in een volgende stap gaat men waarschijnlijk tot situaties komen waarbij men ook discussies krijgt over het feit dat inderdaad soms bewuste keuzes worden gemaakt om voor mannen of voor vrouwen te kiezen voor bepaalde jobs, die altijd wat verschillend zullen zijn. En dan zit je weer in de discussie wat gelijk of gelijkwaardig werk is. Uw bezorgdheid is terecht. Mijn bezorgdheid is, als het later tot uitvoering komt op basis van een rapport, waartoe dit kan leiden.",donderdag 20 februari 2025,1873001.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873001
over de impact van de Europese Pay Transparency Directive op kmo's,,,,speech,,Minister-president Matthias Diependaele,"Ik wil heel duidelijk stellen dat ik de maatschappelijke doelstelling gelijk loon voor gelijk werk voor iedereen, zelfs los van man-vrouw, zeker de juiste maatschappelijke doelstelling vind. De vraag is of je dat bereikt door alleen maar die rapportageverplichtingen. Daar heb ik grote vragen bij, en zeker of dat opweegt tegen de administratieve last die dat met zich meebrengt. Maar laat geen twijfel bestaan over dat maatschappelijke doel. Ik heb ook van niemand gehoord dat die dat anders zou zien. Mijnheer Lamont, of bedrijven bestraft zouden worden, kan ik niet zeggen, eerlijk waar. Het moet omgezet worden, en ik weet niet hoe de richtlijn ruimte laat voor sanctionering. Ik neem aan dat die mogelijkheid er wel zal zijn. Ik zou dat geen goed idee vinden, voor alle duidelijkheid. Ik ben het met u eens. Maar ik weet niet hoe die omzetting gaat gebeuren en ik weet ook niet hoe de richtlijn dat nu doet. Maar de richtlijn is beschikbaar, natuurlijk. Wat het laatste punt betreft, mijnheer Gryffroy: dat is exact waar ik angst voor heb. Rapportering is één zaak. En dat is al erg genoeg, door de bijkomende last en het feit dat je er geen maatschappelijk doel mee bereikt. Maar de angst is dat het, als er eenmaal een dataset is, aanlokkelijk gaat zijn om op basis daarvan nieuwe regelgeving in te voeren. Zo krijg je een systeem dat zichzelf altijd maar blijft voeden. Op die manier wordt de overheid een gigantisch monster. Dat is inderdaad een volgende stap waar ik ook schrik voor heb. En dat mag niet de bedoeling zijn.",donderdag 20 februari 2025,1873001.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873001
over de impact van de Europese Pay Transparency Directive op kmo's,,,,speech,,Tom Lamont (Vlaams Belang),"Ik denk dat we op dezelfde lijn zitten. Zodra er meer informatie is, volg ik het verder mee op.",donderdag 20 februari 2025,1873001.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873001
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Tom Ongena (Open Vld),"Deze vraag sluit aan bij de discussie die we hier vorige week voerden, toen het meer in het algemeen ging over de impact van het federale regeerakkoord op het Vlaamse beleid. Ik heb toen, als tussenvraag, enkele vragen gesteld over de samenlevingsjobs, minister, waarop u toen niet hebt kunnen, willen of mogen antwoorden – dat laat ik in het midden. Maar het leek me wel belangrijk om die draad opnieuw op te pikken. We weten dat het Vlaamse regeerakkoord de invoering van samenlevingsjobs voorziet. Het regeerakkoord bepaalt ook uitdrukkelijk dat, wie na twee jaar een passend aanbod van zo’n samenlevingsjob weigert, gesanctioneerd zal worden door VDAB. Deze passage krijgt natuurlijk een andere lading nu we weten dat het federale regeerakkoord bepaalt dat werkloosheidsuitkeringen na twee jaar worden stopgezet. Tenzij ik me vergis – en dat hoor ik dan wel – dreigt die passage dus zonder inhoud te komen, aangezien iemand die geen werkloosheidsuitkering meer krijgt, moeilijk kan worden gesanctioneerd met een schorsing. Ik heb daarom enkele vragen. Wat zal de impact zijn van de beperking van de werkloosheidsuitkeringen op het concept van de samenlevingsjobs in het algemeen? Zal de voorziene sanctie wegens weigering door mensen die langer dan twee jaar werkloos zijn, worden aangepast, meer bepaald vervroegd? Of zult u die sanctie op een andere manier aanpassen? Zullen die samenlevingsjobs enkel beperkt worden tot langdurig werklozen die meer dan twee jaar werkloos zijn en volgens het federale regeerakkoord vrijgesteld zijn van die beperking, namelijk 55-plussers? Zullen er ook categorieën van werklozen zijn die vrijgesteld worden van zulke samenlevingsjobs? Zo ja, welke? Zullen die jobs ook worden aangeboden aan mensen met een ander statuut dan werkzoekende? Ik denk bijvoorbeeld aan mensen met een leefloon of aan sociale huurders, die zich nu toch ook verplicht moeten inschrijven bij VDAB. Meer algemeen: wat is de stand van zaken van de uitwerking van die samenlevingsjobs? Tegen wanneer denkt u die te kunnen implementeren?",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Minister Zuhal Demir,"Dank u wel voor uw vraag, collega Ongena. Ik denk dat zowat iedereen hetzelfde denkt over de beperking van de werkloosheidsuitkering in de tijd: eindelijk! We zijn het enige land in Europa dat dat nog niet had, terwijl we toch hoge werkloosheidscijfers hebben in vergelijking met de rest van Europa. Ik vind dat goed, ik vind dat een no-brainer. Ik ga mezelf daar niet voor op de borst kloppen, dat is iets dat al veel eerder had moeten gebeuren. Naast die beperking vind ik het ook belangrijk dat er samenlevingsjobs worden ingevoerd. Bij beide maatregelen gaat het toch wel om ingrijpende en doortastende maatregelen, die er mee voor moeten zorgen dat onze sociale zekerheid standhoudt. Zoals ik hier vorige week heb aangegeven, is mijn kabinet samen met VDAB en het departement aan de slag om de impact van het hele federale regeerakkoord op Vlaanderen in kaart te brengen en om te bekijken hoe we het federale regeerakkoord, met name de beperking van de werkloosheid in de tijd, koppelen aan het Vlaamse, specifiek met betrekking tot het concept van de samenlevingsjobs. Ik plan nog voor de zomer met een – hopelijk – volledig concept van de samenlevingsjobs te komen, dat vervolgens in regelgeving omgezet moet worden. Het is evenwel natuurlijk ook belangrijk dat we conclusies trekken uit de werking van de gemeenschapsdienst, want dat model bleek niet succesvol en kende slechte cijfers. Met die samenlevingsjobs willen we iets uitwerken dat goed is, dat activerend werkt voor werkzoekenden en dat ook een traject is naar regulier werk. Daarbij moeten ook links gelegd worden met maatschappelijke integratie – waarbij de lokale besturen en de OCMW’s belangrijk zijn – en met Welzijn. Dat model zal dus goed in elkaar moeten zitten als we het succesvol willen maken. Voor mij is het wel belangrijk dat dat een succesverhaal wordt. Het regeerakkoord bepaalt dat het zal gaan om tijdelijke werkervaring, onder meer bij lokale besturen, vzw’s, scholen enzovoort. Zoals ik al zei, denk ik dat het belangrijk is om de sterke en minder sterke punten mee te nemen in de hervorming van de gemeenschapsdienst naar de samenlevingsjobs en om aan de slag te gaan met de redenen die de lokale besturen aangaven voor het niet werken van die gemeenschapsdienst, zoals de complexiteit en de scherpe criteria. Dat zijn allemaal zaken die we zullen meenemen bij dat nieuwe concept van samenlevingsjobs. Het zal natuurlijk niet gaan om een copy-paste van de gemeenschapsdienst, want dat model heeft niet gewerkt.",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Tom Ongena (Open Vld),"Minister, ik vind het echt wel vreemd dat u er nog geen zicht op hebt hoe u die samenlevingsjobs zult veranderen. Ik vind het vreemd dat u die formule van twee jaar niet zult aanpassen. Ik vind dat echt vreemd, want de beperking van de werkloosheidsuitkering in de tijd voelden we wel aankomen. Het regeerakkoord is nu afgesloten. U kunt veel kritiek hebben op de gemeenschapsdienst, die ik overigens deel. Die werd gesaboteerd – daar ga ik geen ander woord voor gebruiken. Maar als u die formule niet aanpast, zal dat concept van samenlevingsjobs helemaal een doodgeboren kind zijn. Misschien was dat de doelstelling van diegenen die die beperking tot twee jaar in het regeerakkoord geschreven hebben. Want als u die formule er nu niet uit haalt of niet aanpast, wordt het een doodgeboren kind. Ik vind het dus echt vreemd dat u daar nog geen zicht op hebt. Dat stemt me zeer ongerust. Ik heb hierover trouwens nog een bijkomende vraag. We weten dat het systeem zal staan of vallen met het aanbod aan samenlevingsjobs. Een groot deel van dat aanbod zal moeten komen van steden en gemeenten. We weten dat het al moeilijk was. Uiteindelijk hebben we een kleine honderd steden en gemeenten over de streep kunnen trekken, waaronder de mijne. We hebben jobs aangeboden voor gemeenschapsdienst, maar VDAB heeft daar nooit iemand voor doorgestuurd. De vraag is natuurlijk of steden en gemeenten dat nog zullen willen doen, nu de kostprijs voor hen een stuk hoger wordt, met die 4,2 euro per uur – als ik het goed heb – die extra gegeven zal moeten worden boven op de werkloosheidsuitkering. Ik stel me dus de vraag of er wel voldoende aanbod zal zijn. Hoe zult u steden en gemeenten hiertoe stimuleren? Zult u een budget uittrekken om te zorgen voor voldoende aanbod? Want als er geen aanbod is en als die stok achter de deur van een beperking tot twee jaar een lege doos blijkt te zijn, vrees ik dat dit echt een doodgeboren kind zal worden.",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Ine Tombeur (N-VA),"Collega Ongena, ik denk dat u toch nog vaak terugdenkt aan onze goede collega Axel Ronse. Axel Ronse zal er aan de overkant van de straat mee voor zorgen dat de werkloosheidsuitkering eindelijk beperkt wordt in de tijd. Dat is ook een standpunt van Open Vld, maar de voormalige premier is er niet in geslaagd dat door te voeren. Maar uw ongeduld – na de vraag van vorige week volgt deze week al een nieuwe – siert u wel. U kunt evenwel niet van de minister verwachten sneller te zijn dan Lucky Luke. Het zou onverstandig zijn om nu bijvoorbeeld al Vlaamse decreten te schrijven vooraleer duidelijk te weten wat het federale kader is. Aan de andere kant: mocht er nu al een plan voorliggen, dan zou de reactie waarschijnlijk zijn dat het allemaal nog te vaag of te voorbarig is. We hebben het vorige week al gehad over de impact van het federale regeerakkoord, ook over de impact van de beperking van de werkloosheidsuitkering in de tijd op die samenlevingsjobs. Zoals u al hoorde in het antwoord van de minister: dit zal een impact hebben. Ik denk echter dat het echt wel goed is om die impact eerst in kaart te brengen om dan met een plan voor die samenlevingsjobs te komen. Het is fijn om te horen dat dat plan er al voor de zomer zou zijn.",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Loes Vandromme (cd&v),"Bedankt voor de vraag en voor de antwoorden. Ik sluit me graag aan om de link te leggen met de sociale economie. In het regeerakkoord staat namelijk, minister, dat er voor wie het niet lukt en voor wie het einde van de vergoedingsperiode van maximaal twee jaar nadert, een begeleiding volgt, bijvoorbeeld naar de sociale economie, met desgevallend een snelle indicering. Ik denk dat dat een mooie link is die we kunnen leggen, specifiek voor personen met een arbeidshandicap, die vaak in die categorie van langdurig werklozen zitten. Heel vaak gaat het over personen met een multiproblematiek. Ik heb een heel concrete vraag. Bent u bereid om snel stappen te zetten op dit vlak, zodat we die mensen kunnen toeleiden naar de sociale economie?",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Minister Zuhal Demir,"Ik ga me niet laten opjagen. Ik denk dat het echt belangrijk is dat dat concept van samenlevingsjobs goed functioneert zodat we niet meemaken wat we hebben meegemaakt bij die gemeenschapsdienst. U zegt dat we op dat vlak gesaboteerd werden, maar ik weet niet door wie, ik weet niet wat u precies bedoelt. We zijn alles nu in kaart aan het brengen. Wat werkt? Wat werkt niet? Hoe kijken de lokale besturen hiernaar? Collega Vandromme, ik ben in overleg met collega Crevits inzake de sociale economie. Dat staat dus wel mee op onze radar.",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de inpassing van de samenlevingsjobs in de geplande beperking van de werkloosheidsuitkeringen in de tijd,,,,speech,,Tom Ongena (Open Vld),"Ik kijk dan vol ongeduld uit naar de zomer. Het wordt een mooie zomer, want dan gaan we weten hoe de samenlevingsjobs eruit zullen zien, dan gaan we weten hoe VDAB zijn plan rond de activering en sanctionering van werkzoekenden zal implementeren. Mijn excuses voor mijn ongeduld in dezen, maar dit gaat eigenlijk niet zozeer over de details in dat systeem van de samenlevingsjobs. Dat is ook niet mijn vraag, dat heeft zijn tijd nodig. Maar iedereen ziet toch, zelfs een blinde ziet toch, dat het systeem, zoals het nu opgenomen is in het regeerakkoord, niet klopt, dat die sanctie na twee jaar hopeloos achterhaald is door de beperking tot twee jaar, en dat het dus echt wel een doodgeboren kind zal zijn – dat is echt mijn vrees. Ik had gehoopt dat u hier toch al iets meer over zou kunnen zeggen. Ik ben het er namelijk helemaal mee eens dat we er allemaal belang bij hebben dat dit een goed systeem wordt. Ik geloof daar ook in. Ik geloofde ook in de gemeenschapsdienst, maar ik hoop ook dat dit systeem niet dezelfde tegenstand zal krijgen als de gemeenschapsdienst wel gekregen heeft. Laten we daar eerlijk over zijn. U vraagt wie er gesaboteerd heeft. Als wij in Sint-Katelijne-Waver, een bescheiden gemeenten met twintigduizend inwoners, zes plaatsen voorzien maar van VDAB nooit iemand te zien gekregen hebben, dan denk ik dat er een enorm probleem was bij VDAB.",woensdag 19 februari 2025,1872216.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872216
over de maatregel in het federale regeerakkoord om bedrijven in steunzones een vermindering van de bedrijfsvoorheffing toe te kennen,,,,speech,,Tom Lamont (Vlaams Belang),"We hebben in deze commissie eigenlijk al iets te veel over het federale regeerakkoord gesproken. Ik besef dat maar al te goed, en ik zal proberen te vermijden om dat te veel te doen. Maar er was toch nog één specifieke passage waar ik het nog kort over wou hebben. In het federale regeerakkoord staat dat er gekozen wordt “voor een plaatsgebonden beleid wanneer een regio te kampen heeft met een hoge werkloosheidsgraad”. Dat is iets dat we in het verleden ook al een paar keer aan bod hebben laten komen. Volgens het regeerakkoord zal de regering “waar geschikt toepassing maken van de mogelijkheden in de wet van 15 mei 2014. Wanneer een bepaald gebied getroffen wordt door collectief ontslag, kan het gewest waarin een of meerdere getroffen vestigingen zijn gelegen onder bepaalde voorwaarden een steunzone voorstellen aan de federale minister van Financiën. De ondernemingen gelegen in die steunzones komen vervolgens in aanmerking voor een structurele vermindering van de bedrijfsvoorheffing.” Dat lijkt me op zich geen onlogische keuze. Ik heb het hier in het verleden ook al een paar keer gehad over een beleid dat aangepast was aan de verschillende regio’s. Zelfs in West-Vlaanderen, toch een van de beste leerlingen van de klas op het vlak van tewerkstelling, zien we heel grote verschillen. Als we kijken naar Oostende, zitten we onder de 70 procent. De regio Waregem zit dan boven de 80 procent. Ik denk dat zulke grote verschillen toch een aangepast regionaal beleid nodig hebben. Bedrijven die investeren in een afgebakende steunzone kunnen een vrijstelling van 25 procent krijgen. Mijn vragen zijn als volgt. Hoe kijkt u als minister naar een aangepast beleid op basis van regio’s? Tot op heden zijn er vier steunzones in Vlaanderen. Ik heb hier de kaart bij. Ik heb die niet afgeprint, want ik ben een groene ecologische jongen. (Opmerkingen van minister-president Matthias Diependaele. Gelach) Als je de kaart bekijkt, dan valt me op dat 90 of 95 procent van Vlaanderen eigenlijk in zo’n steunzone zit, behalve een stukje West-Vlaanderen – dat me toch nauw aan het hart ligt – en het noorden van Oost-Vlaanderen. Als je al 90 tot 95 procent van Vlaanderen in zo’n steunzone hebt, dan vraag ik me een beetje af wat het nut daarvan nog is. Vandaar dat ik graag eventjes uw toelichting wou horen.",donderdag 20 februari 2025,1873111.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873111
over de maatregel in het federale regeerakkoord om bedrijven in steunzones een vermindering van de bedrijfsvoorheffing toe te kennen,,,,speech,,Minister-president Matthias Diependaele,"Om te beginnen bij uw eerste opmerking over de Federale Regering: ik kreeg onlangs de vraag, op een bedrijvenopening of wat dan ook, waarom ik nooit spreek over het federale regeerakkoord en over België, want dat zijn nu toch symmetrische regeringen. Ik heb geantwoord: “Heb je ooit de CEO van Ferrari al horen verwijzen naar de Fiatgroep?” (Gelach) Zij maken daar ook deel van uit, maar ze verwijzen er nooit naar. Mijnheer Lamont, ik zal uw beide vragen kort beantwoorden. Uiteraard stemt het me tevreden dat de Federale Regering in het regeerakkoord de intentie heeft uitgedrukt om de maatregelen rond de zogenaamde ‘ontwrichte zones’ te behouden. Ik juich elke maatregel toe die de competitiviteit van de Vlaamse ondernemingen ondersteunt. Die fiscale korting levert voor bedrijven gelegen in een steunzone een besparing op van 4 à 5 procent op de loonkost, en geldt ook indien er werkgelegenheid wordt overgenomen als gevolg van investeringen bij overname van ondernemingen die anders mogelijk zouden verdwijnen. Op vraag van de Vlaamse Regering kwam er vorig jaar een uitbreiding van de steunzones, waardoor de maatregel in het overgrote gedeelte van Vlaanderen van toepassing is. Vlaanderen heeft momenteel vier zones afgebakend, en die steunzones worden vastgelegd voor zes jaar. Nu, wat betreft uw kaartje: het is altijd zo dat je een cirkel moet trekken rond een bepaald jobverlies boven een bepaald aantal. Ik denk dat het 350, vierhonderd of vijfhonderd jobs zijn die verloren moeten gaan. Als we die kans krijgen, doen we dat, omdat dat voor die fiscale kortingen binnen de Europese staatssteun kan. Anders is dat staatssteun. En dus gaan we daar altijd maximaal gebruik van maken. Maar ik begrijp uw opmerking dat het vreemd is. Je zit nu eenmaal met die regelgeving over hoe je het mag toepassen, maar wij gaan dat altijd maximaal toepassen omwille van die fiscale korting.",donderdag 20 februari 2025,1873111.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873111
over de maatregel in het federale regeerakkoord om bedrijven in steunzones een vermindering van de bedrijfsvoorheffing toe te kennen,,,,speech,,Tom Lamont (Vlaams Belang),Hebt u met de Vlaamse Regering nog bijkomende plannen om echt eens specifiek te gaan kijken op basis van regio’s die het slechter doen op het vlak van tewerkstellingsgraad? Ik heb onlangs ook een schriftelijke vraag gesteld aan minister Demir over het spanningsveld tussen vacatures en werkzoekenden. Ook daar zaten we echt met gigantische verschillen. Hebt u daar plannen rond voor de komende legislatuur?,donderdag 20 februari 2025,1873111.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873111
over de maatregel in het federale regeerakkoord om bedrijven in steunzones een vermindering van de bedrijfsvoorheffing toe te kennen,,,,speech,,Minister-president Matthias Diependaele,"Heel kort: er zijn bepaalde regio’s waar we op focussen. In de Rupelstreek werken we nu bijvoorbeeld aan de entertainmentcluster die we daar willen uitbouwen. Dat is omdat daar de nabijheid is van Tomorrowland en dergelijke meer. We weten dat die regio ook onder druk staat qua tewerkstelling. De Denderregio is ook zo eentje waar we initiatieven nemen, waar we met het Denderfonds extra budgetten vrijmaken en dergelijke meer. We hebben dus wel specifieke ondersteuning lopen.",donderdag 20 februari 2025,1873111.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873111
over de maatregel in het federale regeerakkoord om bedrijven in steunzones een vermindering van de bedrijfsvoorheffing toe te kennen,,,,speech,,Tom Lamont (Vlaams Belang),"Ik kan alleen maar pleiten voor een extra zone aan de kust, om daar ook aandacht aan te schenken..",donderdag 20 februari 2025,1873111.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873111
over recente cijfers van VDAB met betrekking tot werkzoekenden die een lerarenopleiding volgen,,,,speech,,Loes Vandromme (cd&v),"Mijn vraag gaat over werkzoekenden die een lerarenopleiding volgen. Uit recente cijfers van VDAB blijkt dat er vorig jaar 1816 werkzoekenden ingeschreven waren in een opleiding tot leerkracht. In 2023 ging het nog om 1596 werkzoekenden. VDAB geeft aan dat deze cijfers niet enkel betrekking hebben op starters, maar op alle werkzoekenden die bezig zijn met die opleiding. Werkzoekenden kunnen via VDAB gratis een opleiding volgen die hen voorbereidt op een knelpuntberoep, zoals leerkracht. Een mogelijke verklaring voor de stijging van het aantal werkzoekenden dat kiest voor een opleiding tot leerkracht, ligt volgens VDAB in de algemene trend dat een opleiding tot een job in het onderwijs aan populariteit wint. Minister, ik wilde deze vraag graag stellen om ook eens een positief punt in de kijker te stellen. Wellicht is het lerarentekort mee verantwoordelijk voor de grotere interesse van werkzoekenden. Opvallend is de sterke stijging van het aantal Limburgse werkzoekenden dat kiest voor een opleiding tot leerkracht. In 2024 volgden 307 Limburgse werkzoekenden via VDAB een opleiding om leerkracht te worden. Dat is een stijging van net geen 60 procent op een jaar tijd. De nieuwe bacheloropleiding kleuteronderwijs, die Limburgse werkzoekenden sinds september 2024 kunnen volgen, is een belangrijk element in die stijging. Deze opleiding kende meteen een goede start met 56 inschrijvingen. Op basis van cijfers van de voorgaande jaren wordt verwacht dat ongeveer 75 procent van alle ingeschreven werkzoekenden de opleiding succesvol zal afronden. Van deze afgestudeerden is 89 procent na drie maanden aan het werk. Daarnaast stopt 10 procent van de werkzoekenden zelf omdat het traject te zwaar is en wordt het traject voor 15 procent van de werkzoekenden door VDAB stopgezet wegens het niet nakomen van afspraken of het niet behalen van de doelstellingen. Ik heb daarom een aantal vragen voor u, minister. Hoe verklaart u zelf de evolutie in het aantal werkzoekenden dat een opleiding tot leerkracht volgt? Zijn er specifieke initiatieven die de stijging van het aantal Limburgse werkzoekenden in de opleiding tot leerkracht verklaren behalve dan de opstart van de nieuwe bacheloropleiding kleuteronderwijs? Wat kunnen we daaruit leren voor heel Vlaanderen? Een vierde van de werkzoekenden die een opleiding tot leerkracht volgt, rondt de opleiding niet af. Welke acties zult u ondernemen om dit aandeel te minimaliseren?",woensdag 19 februari 2025,1872240.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872240
over recente cijfers van VDAB met betrekking tot werkzoekenden die een lerarenopleiding volgen,,,,speech,,Minister Zuhal Demir,"VDAB heeft de afgelopen jaren ingezet op de uitbreiding van het erkend opleidingsaanbod van de lerarenopleidingen en dit zowel geografisch als inhoudelijk. Het resultaat daarvan is dat werkzoekenden in elke provincie en in Brussel een opleiding kunnen volgen tot leerkracht kleuter-, lager of secundair onderwijs. Wat de opleidingen tot leerkracht secundair onderwijs betreft, zijn zowel de educatieve graduaatsopleiding, de educatieve bachelor als de verkorte educatieve master erkend. Daarnaast draagt VDAB ook bij tot de positieve maar realistische beeldvorming rond de lerarenberoepen. Er werden bijvoorbeeld verschillende digitale infopakketten ontwikkeld om werkzoekenden een goed beeld te geven van de inhoud van de job. Bovendien werden ook de beroepenfilms over lerarenberoepen geactualiseerd. VDAB was tevens partner van de Vlaamse communicatiecampagne ‘Lesgeven is alles geven’. Ik wil ook benadrukken dat er in elke provincie VDAB-bemiddelaars zijn die exclusief ingezet worden voor de onderwijsberoepen. Zij beschikken over kennis van de sector en hebben de nodige expertise om kerncompetenties voor een leerkracht te herkennen en in te schatten bij werkzoekenden. Tot slot zijn er afgelopen periode ook enkele beleidsmaatregelen genomen die de aantrekkelijkheid van het lerarenberoep doen toenemen. Ik denk bijvoorbeeld aan het valideren van de anciënniteit voor zijinstromers. Zoals u weet, zullen we proberen om via sociaal overleg te komen tot een pakket aan maatregelen inzake de loopbaan van leerkrachten. Kortom, ik denk dat het van belang is dat er een voldoende groot en regionaal gespreid opleidingsaanbod is en ook dat we blijven inzetten op positieve beeldvorming en communicatieacties. Tot slot moeten we ook verdergaan met de begeleiding en ondersteuning van werkzoekenden door een team van VDAB-bemiddelaars. Drie op de vier werkzoekenden die een lerarenopleiding volgen, slagen, wat eigenlijk heel goed is. Een op de vier slaagt helaas niet. Zij zien in dat de opleiding te zwaar is of hadden die anders ingeschat. Om die uitval te vermijden, is het volgens mij uiterst belangrijk om werkzoekenden voldoende te informeren. Dat proberen we ook te doen. De VDAB-bemiddelaar probeert tijdens een inschattingsgesprek na te gaan of de kandidaat beschikt over de kerncompetenties voor een leraar. Ook de randvoorwaarden voor het volgen van een opleiding worden in kaart gebracht. Na dit inschattingsgesprek worden vaak nog extra remediërende of voorbereidende opdrachten gegeven. Tijdens de opleiding zal de VDAB-bemiddelaar de VDAB-cursisten ook verder opvolgen en ondersteunen. Onlangs was ik aanwezig op een jobbeurs in Limburg, georganiseerd door PXL en VDAB, met het doel mensen aan te trekken voor de lerarenopleiding. Op een stand die zich richtte op zijinstromers, sprak ik met enkele werkzoekenden die overwogen om te beginnen aan de lerarenopleiding, maar aangaven dat ze de vele verschillende soorten lerarenopleidingen wel ingewikkeld vonden. Ik denk dat het voor ons een opdracht is om dit eens te bekijken. Vroeger had je de D-cursus, die door allerlei andere zaken vervangen werd. Nu wordt vooral gekeken naar het reeds behaalde diploma, en dat is soms wel jammer. Ik sprak met een vrouw die absoluut een lerarenopleiding wilde volgen, maar er allerlei zaken moest bijnemen, hoewel ze over een goed basisdiploma beschikte. Ik denk dat we al die drempels eens goed moeten bekijken, want dat blijft me wel bij van die jobbeurs.",woensdag 19 februari 2025,1872240.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872240
over recente cijfers van VDAB met betrekking tot werkzoekenden die een lerarenopleiding volgen,,,,speech,,Loes Vandromme (cd&v),"Dank u wel, minister, voor uw antwoord. We moeten die positieve berichtgeving inderdaad in de kijker zetten. Zoals u weet, houd ik me al langer bezig met die zijinstromers. Het klopt wat u zegt: we moeten het aanbod goed in beeld brengen. Anderzijds is het ook heel belangrijk dat we werken op maat van mensen. Binnenkort gaan we in de commissie Onderwijs aan de slag met het onderzoek van professor De Witte. Hij vertrekt evenwel van zijinstromers die al beschikken over een pedagogisch diploma. Dat is iets waarin ik me tijdens het weekend verdiept heb, minister, en ik wil ook focussen op diegenen die dat nog niet hebben. Het is zeker zo dat niet iedereen zomaar voor de klas kan gaan staan, we moeten et is de mensen ook goed voorbereiden. Zoals u zelf ook aangeeft, is het heel belangrijk dat we mensen een duidelijk en realistisch beeld geven van wat het inhoudt om voor een klas te staan, om leerkracht te zijn. Ik ben heel tevreden dat u zelf ook verwijst naar die infopakketten en naar de screeningtools van VDAB. Ik sta er zelf immers versteld van dat dit eigenlijk zeer goede instrumenten zijn. Ik vraag me af of we die niet nog meer naar buiten kunnen brengen. Er is daarover vandaag overigens een bevraging gepubliceerd door Knack. Minister, er werden drie of vier mensen gedetacheerd naar VDAB. Zij hebben de expertise uit het onderwijs om net daarmee aan de slag te gaan. Ik wil dat hier nogmaals aanhalen, omdat gedetacheerden ook daar een positief project kunnen opstarten. Ik heb nog een concrete vraag, minister. Het ging vandaag vaak over de impact van die federale maatregel van de beperking van de werkloosheidsuitkering in de tijd. Dat zal ook een impact hebben op het volgen van langdurige opleidingen. Ik denk dat we dit het best opvolgen, want het kan mensen afschrikken en de instroom dus verminderen. Ik denk dat Vlaanderen daarover in overleg moet gaan met de federale collega’s. Bent u bereid om dit vast te pakken?",woensdag 19 februari 2025,1872240.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872240
over recente cijfers van VDAB met betrekking tot werkzoekenden die een lerarenopleiding volgen,,,,speech,,Minister Zuhal Demir,Uiteraard zullen we dat mee opvolgen. Ik zal ook met VDAB bekijken hoe we ons aanbod nog kunnen versterken. Daarvoor hebben we inderdaad twee gedetacheerden en geen 150. Expertise is altijd goed maar het moet altijd binnen redelijke proporties blijven. Ik ga wel bekijken hoe we dit luik binnen VDAB kunnen versterken en daarbij kijken naar de goede voorbeelden uit Limburg.,woensdag 19 februari 2025,1872240.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872240
over recente cijfers van VDAB met betrekking tot werkzoekenden die een lerarenopleiding volgen,,,,speech,,Loes Vandromme (cd&v),"Minister, ik denk dat het de opdracht is om de goede zaken van VDAB maximaal te ontsluiten, zodat die knowhow die daar aanwezig is, ook in andere initiatieven gebruikt kan worden. Verder denk ik dat we er alles aan moeten doen om de instroom tot de lerarenopleiding te maximaliseren. Ik heb gehoord dat er initiatieven zijn om ook in West-Vlaanderen de samenwerking tussen VDAB en het onderwijsveld verder te versterken. We kunnen zeker leren van elkaar.",woensdag 19 februari 2025,1872240.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872240
over de hoge administratieve lasten voor kmo's als gevolg van EU-rapportageverplichtingen,,,,speech,,Michiel Awouters (Vlaams Belang),"Voorzitter, mijn vraag ligt in lijn met de vraag om uitleg die collega Lamont net stelde. De EU overstelpt Vlaanderen met allerhande EU-wetgeving. Sommige verplichtingen zijn onrealistisch en eenvoudigweg onbetaalbaar, niet alleen voor de Vlaamse overheid maar ook voor de vele Vlaamse kmo’s, die het tempo vaak niet kunnen volgen. De EU-regeldrift verzwakt bovendien de concurrentiepositie van Vlaanderen. In opdracht van Departement Omgeving en het Agentschap Innoveren en Ondernemen (VLAIO) werd recent een studie uitgevoerd door de Vlaamse Instelling voor Technologisch Onderzoek (VITO), Möbius en Sustainable Markets (SuMa) Consulting, waarin getracht wordt om de impact van duurzaamheidsregelgeving onder de EU-Green Deal op de Vlaamse economie en kmo’s in kaart te brengen. Hierbij wordt een tool geïntroduceerd om de EU-omgevingswetgevingen te identificeren die een significante impact hebben voor Vlaamse kmo’s op economisch, sociaal en milieuvlak. Deze methodiek werd toegepast op een selectie van tien relevante Green Deal-wetgevingen. Uit de resultaten is gebleken dat de CSRD, de Ecodesign for Sustainable Products Regulation (ESPR), de Regulation on Deforestation-free Products (EUDR) en de Energy Efficiency Directive (EED) als wetgevingen een negatieve economische impact hebben op de Vlaamse kmo-sectoren. Minstens wordt een negatieve impact verwacht. De negatieve impact ontstaat vaak ook via ‘trickle down’-effecten. Via interviews en overlegmomenten met kmo’s en sectororganisaties uit de bouw-, textiel- en voedingssector, blijkt dat kmo’s de toenemende EU-duurzaamheidswetgeving weinig positief onthalen. Veel kmo’s hebben een beperkt begrip van de nieuwe verplichtingen en worstelen met tijdsgebrek, onvoldoende kennis en beperkte financiële middelen. Minister-president, zal de Vlaamse Regering een grondige screening uitvoeren van de Vlaamse regelgeving in functie van de rapportageverplichtingen die de EU op ons afvuurt, om die impact te milderen? Heeft u al samengezeten met VLAIO en de sectorfederaties om dit te bespreken? Wat waren de conclusies hiervan? Zal VLAIO een ondersteunende rol opnemen en onze bedrijven begeleiden in het voldoen aan die rapportageverplichtingen?",donderdag 20 februari 2025,1873063.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873063
over de hoge administratieve lasten voor kmo's als gevolg van EU-rapportageverplichtingen,,,,speech,,Minister-president Matthias Diependaele,"Ik vind dat Europa veel te veel regelgeving schrijft die bedrijven onnodig veel administratieve last bezorgt. De CSRD is daar een mooi voorbeeld van. Ik heb daarom ook op 10 februari laatsleden een brief gestuurd naar commissievoorzitter Ursula von der Leyen en Europees commissaris Stéphane Sejourné om die boodschap mee te geven. Wat mij betreft is het: terug naar de tekentafel voor de CSRD-richtlijn. Ik heb hun ook gevraagd om dergelijke onnodige administratieve lasten te vermijden in toekomstige regelgevende initiatieven. Onze kmo’s zijn daar het grootste slachtoffer van. Hoewel niet-beursgenoteerde kmo’s niet de primaire focus zijn van de CSRD, ondervinden ze nu al een aanzienlijke indirecte druk. Kmo’s, als leveranciers in de waardeketens van grote bedrijven die door de richtlijn worden getroffen, worden gedwongen om aan de rapporteringsverplichtingen te voldoen – dat is het ‘trickle down’-effect –, en dit ondanks het feit dat ze niet over de nodige middelen of capaciteit beschikken om aan de verplichtingen te voldoen. In de vorige Federale Regering heeft men gedacht om dat een beetje uit te sluiten door in de omzetting in te schrijven dat de bedrijven die moesten voldoen aan de CSRD, dat niet mochten opleggen aan hun leveranciers. Maar als het bedrijf de verplichting heeft om te voldoen aan de CSRD, en daar staat een ‘third party responsability’ in, wat betekent dat het bedrijf verantwoordelijk is voor zijn toeleveringsketen, dan kan het nog zijn dat je het niet mag opleggen, maar dan ga je gewoon bij een andere leverancier, die er wel aan voldoet. De facto heeft de Vivaldiregering daar geen enkel verschil mee gemaakt. Dat is natuurlijk een beetje jammer. Hoewel we de urgentie van de klimaatcrisis erkennen, moeten we ervoor zorgen dat de balans tussen economie en ecologie in evenwicht blijft. Momenteel stelt de CSRD Vlaamse kmo’s, en bij uitbreiding de bredere Europese economie, voor aanzienlijke uitdagingen. Buitensporige nalevingseisen dreigen innovatie af te remmen, tot banenverlies te leiden en toeleveringsketens te verstoren. Belangrijker nog: ze kunnen middelen afleiden van zinvolle duurzaamheidsinspanningen, wat uiteindelijk de kerndoelstelling van de richtlijn ondermijnt. Om het concurrentievermogen veilig te stellen, stellen wij voor dat elke toekomstige EU-wetgeving aan duidelijke criteria voldoet, zodat de administratieve lasten voor bedrijven tot een minimum beperkt blijven en tegelijkertijd een tastbaar positief effect op het klimaat aangetoond wordt. Rapporteren omwille van het rapporteren werkt averechts. Dat was daarnet ook het punt van de heer Lamont, en heel terecht. We erkennen dat de balans te ver is doorgeslagen in de richting van bureaucratie en roepen op tot een herwaardering van het CSRD-kader. Een overleg met VLAIO en met de sectorfederaties rond dit specifieke thema is er niet geweest. De hele CRSD-regelgeving is wel al ter sprake gekomen binnen verschillende overleggen, ook met bepaalde sectorfederaties, en ik heb daar nog nooit iets positiefs rond opgevangen. Ook niemand lijkt me te kunnen vertellen wat de finaliteit van al die rapportering is. Ik begrijp dat je regelgeving invoert als je weet welk maatschappelijk doel je wilt dienen, maar hier blijft dat onduidelijk. VLAIO zal waar mogelijk inderdaad een ondersteunende rol opnemen, en we bekijken daarrond de mogelijkheden. We krijgen op dit moment wel wat positieve signalen vanuit de EU. Er worden ideeën gelost waaruit blijkt dat men die CSRD zou bijsturen.",donderdag 20 februari 2025,1873063.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873063
over de hoge administratieve lasten voor kmo's als gevolg van EU-rapportageverplichtingen,,,,speech,,Michiel Awouters (Vlaams Belang),"Dank u wel voor uw antwoorden, minister-president. Ik denk dat het signaal dat u geeft, heel positief is. Het is fijn dat we op één lijn zitten, namelijk dat die rapportage veel te ver gaat en dat het erop lijkt dat het rapporteren om te rapporteren is, zonder dat daar een echte maatschappelijke doelstelling mee wordt beoogd. Het is ook positief dat u een brief hebt geschreven waarin u die bezorgdheden op tafel legt. Ik denk dat de enige juiste conclusie inderdaad is dat die hele CSRD-rapportage opnieuw naar de tekentafel moet en herzien moet worden op Europees niveau. Ik vraag me wel af of dat ook het officiële standpunt van deze regering is over die rapportage. Mag ik ervan uitgaan dat de brief die u hebt gestuurd, het officiële standpunt van de volledige regering is?",donderdag 20 februari 2025,1873063.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873063
over de hoge administratieve lasten voor kmo's als gevolg van EU-rapportageverplichtingen,,,,speech,,Andries Gryffroy (N-VA),"Minister, het zal niet verwonderen dat onder andere deze regelgeving – want er zijn nog veel andere regelgevingen die de jongste tijd of toch zeker tijdens de vorige legislatuur vanuit Europa zijn gekomen – voor kmo’s op den duur zeer, zeer belastend zal zijn, omdat ze daar geen ‘dedicated’ personeel voor hebben. Oké, de voorziene maatregelen zouden eventueel worden teruggeschroefd, maar ik had ook begrepen dat Vlaanderen nu in functie van die maatregelen een en ander aan het voorbereiden is. Zo zou met een consultant worden bekeken in welke mate bepaalde data zouden moeten worden verzameld. Ik had begrepen dat men daarvoor met de consultant Sustenuto zou werken, en dat men met de banken zou samenwerken. De banken moeten immers al gegevens verzamelen voor andere zaken, onder andere financiële. Men zou de banken vragen om dit op te lossen. Weet u daar meer over, of niet?",donderdag 20 februari 2025,1873063.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873063
over de hoge administratieve lasten voor kmo's als gevolg van EU-rapportageverplichtingen,,,,speech,,Minister-president Matthias Diependaele,"Wat die laatste vraag betreft: dat is mij niet helemaal bekend, maar het is zo dat we bekijken of er kan worden gewerkt met een tool om op die manier ondersteuning te bieden. Met wie dat zou gebeuren, daar is echter nog geen duidelijkheid over. Dat ligt dus zeker nog niet vast. Ja, dit is het standpunt van de regering. De kern van ons regeerakkoord is ook administratieve vereenvoudiging, en niet alleen dat: wij hebben daar ook in opgenomen dat we vinden dat de Europese Unie zich meer moet focussen op het bepalen van maatschappelijke doelstellingen. Die doelen aanvaarden we, en we willen daar ook naar streven, maar hoe we tot die doelen komen, dat is een zaak van de lidstaten, van de deelstaten. Ik wil ook nog aangeven dat het trouwens een externe auditor is die zal oordelen of een bedrijf hieraan voldoet. De Europese Commissie gaat dat dus zelf niet eens controleren. Er is één sector die hier gigantisch mee beloond wordt, en die weet dat ook. Ik vind het nooit een probleem als de zaken goed gaan, maar als dat ten nadele van anderen is, dan moeten we dat natuurlijk wel rechttrekken. De consultants zien hier zeer veel werk op zich afkomen, maar als ze eerlijk zijn, moeten ze ook wel zeggen dat men toch een beetje een foute weg is ingeslagen. Maar goed.",donderdag 20 februari 2025,1873063.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873063
over de hoge administratieve lasten voor kmo's als gevolg van EU-rapportageverplichtingen,,,,speech,,Michiel Awouters (Vlaams Belang),"Dank u wel voor uw bijkomende antwoorden, minister-president. Ik ben blij dat we op één lijn zitten. Het is inderdaad waanzin. Onze bedrijven moeten honderdduizenden Excellijnen invullen. Veel daarvan gaat terechtkomen bij onze kmo’s zonder dat er echt een doel is. We zijn dus blij dat u onze vraag mee ondersteunt dat die CSRD-rapportage opnieuw naar de tekentafel moet.",donderdag 20 februari 2025,1873063.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873063
over de vakbondsmanifestatie van 13 februari en het welzijn van mensen die werken,,,,speech,,Eva Platteau (Groen),"Minister, beste collega’s, vorige week, op 13 februari, kwamen de vakbonden al voor de tweede keer op straat om hun onvrede te uiten over de plannen van de nieuwe Federale Regering. Er waren meer dan zestigduizend mensen naar Brussel gekomen, volgens sommige schattingen zelfs honderdduizend. Ik was daar. Er was inderdaad heel veel volk op de been, onder wie leerkrachten, brandweermannen, arbeiders uit de metaalsector, mensen die in de zorg werken. Kortom, allemaal mensen die essentiële beroepen vervullen in onze samenleving. Ik heb daar met heel veel mensen kunnen spreken. Mensen zijn echt kwaad. Heel veel mensen zien het in hun huidige arbeidsomstandigheden in de job die ze hebben, helemaal niet zitten om tot 67 jaar te moeten werken. De partijen van de meerderheid zijn hier verheugd over de aangekondigde besparingen op het vlak van uitkeringen die verminderd worden, maar heel veel mensen zijn heel bezorgd over de vele maatregelen die op federaal niveau genomen worden en die ook een impact zullen hebben op het welzijn van mensen die werken. Mensen moeten immers niet alleen langer werken, ze zullen ook harder en flexibeler moeten werken. En in ruil zullen ze minder pensioen krijgen en zal de sociale bescherming worden afgebouwd. De werkdruk zal dus voor veel mensen nog veel meer verhogen, waardoor ook nog veel meer mensen ziek zullen uitvallen. Ik denk dat we die voorspelling echt wel kunnen maken. Dat is een terechte bezorgdheid van de vakbonden, minister. Ik hoop dat u ook gevoelig bent voor het argument van de positie van de vrouw in de arbeidsmarkt. Zij zullen daar immers het grootste slachtoffer van zijn. Want wie nu deeltijds werkt, dat zijn vooral vrouwen. Wie dan ziek wordt, zal bijvoorbeeld niet aan het aantal gewerkte dagen komen en dat zal ook een impact hebben op het latere pensioen. Dat moet ook echt bekeken worden, zodat vrouwen niet disproportioneel hard geraakt worden door de maatregelen. In de plaats van een eerlijke bijdrage te vragen aan de grote vermogen, de sterkste schouders, treffen de aangekondigde hervormingen de gewone werkende Vlaming. Voor Groen is het duidelijk: Arizona zit in de verkeerde zakken. Minister, welke boodschap hebt u als Vlaams minister van Werk voor de vakbonden die vorige week op straat zijn gekomen en die zich ongerust maken over de werkbaarheid van jobs en de haalbaarheid om tot 67 jaar te werken? Bent u bereid om in dialoog te gaan met de sociale partners en het middenveld, om te kijken hoe u tegemoet kunt komen aan de bezorgdheden die geuit werden tijdens de vakbondsbetoging? Welke maatregelen zult u nemen om ervoor te zorgen dat er niet nog meer mensen uitvallen? Het cijfer van mensen die middellang of langdurig ziek zijn, stijgt immers alleen maar. Bent u het ermee eens dat de maatregelen die op federaal niveau genomen worden, een negatieve impact zullen hebben op het welzijn van de werkende Vlaming? Hoe reageert u op de kritiek dat het beleid te veel inzet op bestraffende maatregelen en veel te weinig op begeleiding en ondersteuning van werkzoekenden?",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Minister Zuhal Demir,"Binnen Vlaanderen blijven we investeren in werkbaar werk. Ik heb dat hier al meermaals gezegd. Ik investeer al 12 miljoen euro via de sectorconvenanten. Ik ga via het programma van Europa WSE (Werk en Sociale Economie) ondernemingen ondersteunen bij het verhogen van de motivatie van hun werknemers via DRIVE. Ondernemingen die bereid zijn om hun arbeidsorganisatie onder de loep te nemen om tot een meer werkbare omgeving te komen, kunnen zich ook aanmelden voor de oproep ‘Anders organiseren’. Daarnaast onderzoek ik samen met mijn administratie hoe ik het budget van 3 miljoen euro, dat ik jaarlijks structureel ter beschikking heb, kan inzetten om ondernemingen verder te ondersteunen bij het creëren van een meer werkbare vloer. Zoals vorige week al toegelicht, kijken we daarvoor ook naar een nauwere samenwerking met het Agentschap Innoveren en Ondernemen (VLAIO). In antwoord op uw tweede vraag kan ik meegeven dat we met de Vlaamse Regering een protocolakkoord hebben afgesloten met de representatieve organisaties van werkgevers en werknemers die vertegenwoordigd zijn in het Vlaams Economisch Sociaal Overlegcomité (VESOC). Wat uw derde vraag betreft, is het de federale minister van Werk die bevoegd is voor het beleid rond welzijn op het werk. Ik ben daar niet voor bevoegd. Verder is het voor mij niet helder wat u bedoelt met de analyse en wiens analyse dit is. Alleszins is mijn analyse niet dat de federale maatregelen een negatieve impact gaan hebben op het welzijn van de werkende Vlamingen. Ik geloof vooral dat de maatregelen net zullen bijdragen aan ons welzijn. Een goed voorbeeld is werken meer doen lonen via de fiscale hervorming. Dat is ook belangrijk, dat mensen op het einde van de maand iets overhouden. Een job zorgt ook voor een inkomen. Ik vind dat werken een beetje te veel als negatief wordt gezien. Ik blijf erbij: werken is goed en gezond. Het is een inkomen hebben. Het zijn sociale contacten. Het is goed voor je zelfvertrouwen. Het geeft ook voldoening. Wat natuurlijk wel stress en werkdruk geeft, is het combineren met zorgtaken en alles wat daarbij hoort. Als je met twee of als alleenstaande een kind of een gezin hebt, is het moeilijk om dat allemaal rond te krijgen. In die zin is het goed dat de Federale Regering het familiekrediet heeft opgenomen in het regeerakkoord. Ik blijf dat heel belangrijk vinden. Ik ben het dus niet volledig eens met u dat al die federale maatregelen een negatieve impact hebben op het welzijn van de werkende Vlamingen. Uw laatste vraag ging over begeleiding en ondersteuning. Daar komen we straks nog op terug. We hebben een actieplan rond aanklampende bemiddeling, waarbij we werkzoekenden die het nodig hebben, meer aanklampend gaan begeleiden, met ook wat meer fysieke contacten voor degenen die het nodig hebben. We zullen daar straks nog verder in detail over discussiëren, want u hebt daar samen met collega Ongena een reeks vragen over.",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Eva Platteau (Groen),"Dank u wel, minister. In verband met werkbaar werk verwijst u naar de 3 miljoen euro die u structureel gaat inzetten. Ik hoop dat we toch snel meer gaan weten over wat dat dan gaat inhouden. U verwijst ook altijd naar die 12 miljoen euro voor de sectorconvenanten. Ik weet dat zij rond van alles en nog wat werken, maar niet enkel rond werkbaar werk. Ik vraag me dus ook af waarom u altijd dat bedrag noemt. Dat er budget zal worden voorzien voor werkbaar werk, is in ieder geval een goede zaak, maar als Vlaanderen hier en daar een klein projectje doet, terwijl op federaal niveau de hele contouren van de arbeidsmarkt worden hertekend, wat een negatieve impact heeft op werkbaarheid, is dat natuurlijk dweilen met de kraan open. U verwijst dan naar de combinatie met een gezin. Dat is inderdaad iets waar veel mensen mee worstelen en het moeilijk mee hebben. U verwijst naar het familiekrediet. Ik kijk er ook naar uit om te weten wat dat zal inhouden. Toen ik werknemer was, heb ik bijvoorbeeld vier maanden ouderschapsverlof gehad voor mijn zoon. Ik kan u zeggen dat tegen dat mijn zoon 6 jaar was, dat ouderschapsverlof op was. Ik heb dat vier zomers gedurende een maand kunnen oppakken om de zomer te kunnen overbruggen, maar daarmee maak je de combinatie werk-gezin tot 67 jaar niet haalbaar. Ik denk niet dat ik daar een tekening bij moet maken. Als mensen nachtshifts moeten doen, als ze onregelmatige uurroosters hebben, is het heel moeilijk om dat te combineren met een gezin, zeker als er ook rond openbaar vervoer, kinderopvang en allerlei andere zaken op Vlaams niveau zeker nog werk op de plank ligt om het faciliteren van werk te verbeteren. Wij vinden werken niet negatief. Werken is een recht. Dat is het uitgangspunt voor Groen. Mensen hebben recht op waardig werk, op kwaliteitsvolle jobs. Dat is ontzettend belangrijk. Wij zijn alleen bezorgd dat de doelstelling die Vlaanderen en de Federale Regering zich hebben gesteld om tot 80 procent werkzaamheidsgraad te komen, helemaal niet gehaald zal worden met deze maatregelen. U erkent in uw beleidsnota dat een kwaliteitsvolle werkomgeving een van de belangrijkste factoren vormt om mensen op de arbeidsmarkt te houden. Dat vinden wij ook. We hebben daar cijfers over van de werkbaarheidsmonitor, die aantonen dat van de 40-plussers 82 procent het haalbaar acht om met de huidige job door te werken tot aan de pensioenleeftijd. 82 procent is een hoog cijfer, maar daartegenover staat dus wel dat bijna een op vijf van de werkende mensen zegt knelpunten te ervaren op het vlak van werkbaarheid en het niet ziet zitten om tot 67 jaar te werken. We moeten echt oog hebben voor mensen die een zware job hebben en die werkbaarheidsknelpunten ervaren, zoals werkdruk en emotionele belasting. Het beleid gaat daar nogal licht over. En dat zijn dan natuurlijk de mensen die ziek uitvallen en die door onvoorziene uurroosters, nachtwerk, weinig autonomie, weinig contact met collega’s enzovoort problemen ervaren. We mogen onze ogen echt niet sluiten voor die zware beroepen. We moeten bekijken hoe we kunnen zorgen dat werkbaar werk voor iedereen die werkt, een haalbare kaart is.",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Tom Ongena (Open Vld),"Dank u voor de antwoorden, minister. Een van uw antwoorden heeft me wel getriggerd. U hebt gezegd dat u niet gelooft in de analyse dat het het welzijn van de werkende mensen zal aantasten, omdat u werken beter gaat belonen. Dan voelt u mij natuurlijk al komen. Ik vind het leuk dat u verwijst naar de federale lastenverlaging, waarvan we ondertussen toch meer en meer het gevoel hebben dat ze pas echt in 2029 zal plaatsvinden. In alle eerlijkheid twijfelen we daar wat aan, maar goed, dat is een federale discussie. Die ga ik hier niet voeren. Wij staan natuurlijk 100 procent achter u, minister. We steunen u volop in de strijd die u voert met uw partijgenoot Ben Weyts om de Vlaamse jobbonus dan toch te behouden, om werk inderdaad beter te belonen en het welzijn van de werkende Vlamingen te versterken. En dus misbruik ik uw antwoord een beetje om toch eens te polsen of er ondertussen al nieuws is. Hebt u al overleg gehad met uw collega Weyts en de andere ministers, om eens te na te gaan of er inderdaad bereidheid is om die tweehonderd-en-zoveel miljoen euro per jaar die nu geschrapt wordt, toch te behouden en dus werken effectief beter te belonen? Wij steunen u helemaal in uw strijd, minister.",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Gaby Colebunders (PVDA),"Er was honderdduizend man in Brussel en die hebben daar de kou getrotseerd. Ik heb daar zelf gestaan. Het was niet zo leuk om daar buiten te staan. Het was ijskoud. Maar het was wel om een reden. Het was geen gezondheidswandeling. Dat zijn mensen die zich oprecht ongerust maken. En dat is nu net uw werkende klasse, minister, de klasse waarover u zegt dat we de hardwerkende Vlaming – ik zeg: de hardwerkende Belg – moeten motiveren en belonen. Maar hier gebeurt net het tegenovergestelde. Het zijn net die mensen die op straat komen die echt wel getroffen gaan worden: langer werken, verminderd pensioen, meer flexibiliteit en dergelijke. En wat betreft de zware beroepen, minister: ik zie het niet. We hebben nu al handen tekort. Twee weken geleden hadden we het nog over het lijstje met de knelpuntberoepen. Daar zijn heel veel zware beroepen bij. Het enige waar die mensen in hun hele leven nog naar konden uitkijken, was een vangnet, een eindeloopbaanvangnet of een pensioen. De meesten van hen zijn immers op jonge leeftijd heel hard beginnen werken. Die hebben totaal geen keuze meer. Ze gaan minder pensioen hebben en ze kunnen al bijna niet meer vervroegd op pensioen gaan. Het gaat over de bouwvakker of de zorgkundige, die in hun leven toch wel het een en het ander aan de hand hebben gehad qua kwetsuren, aandoeningen of chronische aandoeningen door hun job, en die nu nog eens de rekening krijgen. En dan heb ik het niet over alle mensen daarbuiten. Vandaag ben je je job kwijt en ben je het slachtoffer, en morgen ben je de profiteur. Dat is een beleid waar wij het echt niet mee eens zijn. Ik zie echt niet, minister, hoe u mensen nog kunt motiveren om in die zware beroepen te stappen. Waarom zou je ook, als je weet dat je op het einde je pensioen niet kunt halen? Reken het eventjes uit. De laatste studies tonen aan dat een op de drie mensen in zware beroepen niet eens de leeftijd van 67 haalt. Hoe gaat u mensen motiveren om toch nog in die zware beroepen te stappen, waar toch wel duizenden handen nodig zijn?",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Ine Tombeur (N-VA),"Ik heb een beetje een déjà-vugevoel. Ik dacht dat we de discussie rond werkbaar werk vorige week al gevoerd hadden. Als ik sommige collega’s bezig hoor, denk ik dat hun perceptie rond werk ook wel bijgesteld kan worden. Onze arbeidsmarkt is enorm geëvolueerd ten opzichte van eind vorige eeuw. Dat zorgt er natuurlijk voor dat we de arbeidsmarkt ook moeten hervormen, maar die hervormingen zullen er echt niet toe leiden dat er meer mensen in de invaliditeit of in de ziekteverzekering worden geduwd. Ik denk dat er in beide regeerakkoorden voldoende maatregelen staan om dat te voorkomen. Natuurlijk is het wel zo dat, als je steeds focust op de negatieve kanten van werken, je mensen ook niet meer motiveert om te gaan werken. De minister haalde het daarnet ook al aan. Ze heeft maandag op Radio 1 ook gezegd dat we moeten focussen op de voordelen van werk. Werk moet iets positiefs zijn. Er zijn zelfs bepaalde professoren die ervoor pleiten om werken als een gezondheidsdoelstelling te formuleren. Het geeft ook kansen. Het zorgt voor een inkomen, waardoor je meer vrijheid kunt hebben. Het zorgt voor de ontwikkeling van je talenten. Er zijn dus echt wel positieve zaken aan werken. Zijn er dan geen uitdagingen? Natuurlijk zijn er uitdagingen. Zowel in het Vlaamse als in het federale regeerakkoord staan er ruime maatregelen om de uitdagingen rond werkbaar werk aan te pakken. Dat gaat niet alleen over de uitdagingen op de werkvloer. Het gaat ook over mobiliteit, kinderopvang, correcte verwachtingen omtrent je job. Ik denk dus dat het ook belangrijk is, minister, om die randvoorwaarden zoals mobiliteit en kinderopvang ook aan te pakken. Hoe gaat u daarover in overleg met uw collega-ministers?",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Minister Zuhal Demir,"Ik blijf in ieder geval positief. De dag dat mensen geen werk meer hebben, dan moeten we ons echt wel vragen gaan stellen. Als er jobverlies is, als er een gigantische recessie is of als er gewoon geen jobs meer zijn, dan zou ik eens willen weten wat de impact daarvan zou zijn op het mentale welzijn van mensen. Ik wil hier nog eens beklemtonen dat werken uiteraard werkbaar moet zijn. Ik ga er ook van uit dat een groot deel van onze werkgevers gigantisch hun best doen om een fijn en goed werkklimaat te hebben op het werk. Je wilt immers volk aantrekken. Je hebt mensen nodig om die jobs in te vullen. Er zijn dus heel veel bedrijven en werkgevers die hun stinkende best doen om ervoor te zorgen dat werk inderdaad werkbaar is. Ik zie dat als ik bedrijfsbezoeken doe. Er is bijvoorbeeld automatisering. In bepaalde zware beroepen moest men vroeger veel dragen en zo meer. Er is heel veel geautomatiseerd, wat het voor de werknemers ook gemakkelijker maakt om bepaalde zaken te doen. Ik ga niet ingaan op heel de federale discussie. Sorry, maar dit is het Vlaams Parlement. Ofwel voeren we hier ook discussies over federale materie, maar dan moeten we het Federaal Parlement gaan opzeggen of zo. Ik zou de discussies wel clean willen houden. Op den duur ben ik verantwoordelijk voor alles en iedereen. Zo werkt het natuurlijk niet. Die 3 miljoen euro gaan we op een goede manier structureel inzetten. En uiteraard vermeld ik die 12 miljoen euro, mevrouw Platteau, omdat dat over werkbaar werk gaat. Dat gaat ook over levenslang leren. Dat heeft ook een impact op je welzijn, denk ik. Dat gaat ook over discriminatie. We hebben dat aan de sectoren gevraagd. Dat gaat ook over je welzijn. Dus ja, natuurlijk blijf ik die 12 miljoen euro benoemen. Collega Ongena, ik weet dat u daar heel graag over stookt. U bent echt wel een stokertje, als ik het zo mag zeggen. (Gelach. Opmerkingen) Het is met heel veel liefde gezegd. Onze Vlaamse administratie heeft ondertussen contact opgenomen met de federale administratie. We zitten binnenkort ook samen met het kabinet om exact na te gaan wat de impact van de fiscale maatregelen op de lonen zal zijn. En dan keer ik terug naar het regeerakkoord dat we hier met drie partijen hebben gesloten. Ik lees voor: “We houden terzelfdertijd rekening met het feit dat de federale operatie nog dient beslist en uitgewerkt te worden. In het geval dit niet doorgaat, engageert de Vlaamse Regering zich om de Vlaamse jobbonus in stand te houden. In voorkomend geval, gaan we op zoek naar andere mogelijkheden om de kloof met het begrotingsevenwicht vanaf 2027 te dichten.” Dat is zo overeengekomen met de drie partijen. Ik ga ervan uit dat de drie partijen – en ik heb toch geen andere signalen gehoord – daarachter staan. Maar ik denk dat het vooral belangrijk is om te weten wat de exacte impact gaat zijn, en die oefening loopt op dit moment.",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de vakbondsmanifestatie van 13 februari en het welzijn van mensen die werken,,,,speech,,Eva Platteau (Groen),"Dank u wel, minister. En dank u wel aan de collega’s om aan te sluiten bij de vraag, want het is toch een belangrijk onderwerp. En u bent Vlaams minister van Werk. Ik hoor collega’s hier zeggen: “Zijn we daar weer over werkbaar werk? Die discussie is toch beslecht?” Wel, collega, ik weet nog altijd niet wat de minister gaat doen met die 3 miljoen euro. En zolang ik dat niet weet, zal ik daar vragen over blijven stellen. Ik denk dat het mijn volste recht is als parlementslid om te vragen wat ze met dat voorziene budget gaat doen. Ik vind werkbaarheid enorm belangrijk. Ik zal op die nagel blijven kloppen. Ik hoor sommigen zeggen dat we te negatief zijn over werk en dat het allemaal niet waar is wat er gezegd wordt. Ik kijk naar de cijfers. Ik verzin die cijfers niet. Het gaat over een torenhoog aantal mensen dat uitvalt wegens ziekte. Het gaat over mensen die vroegtijdig de arbeidsmarkt verlaten, omdat ze niet tot aan de wettelijke pensioenleeftijd werken, om allerlei redenen. U zegt dat de kwaliteit van jobs in ons land goed is, maar ik stel vast dat de Federale Regering net teruggaat naar de vorige eeuw: deregulering van de arbeidsmarkt. Wat we hebben opgezet aan sociale bescherming om mensen die werken, te beschermen en te zorgen voor kwaliteitsvolle jobs, die klok wordt teruggedraaid, terwijl we eigenlijk net het tegenovergestelde zouden moeten doen. De Arizonapartijen steken hun kop in het zand voor die problemen, zoals de woestijn die ze zelf gecreëerd hebben. Het is duidelijk dat de stok om mensen aan het werk te houden, klaar ligt. Maar waar is de wortel? Die mis ik. We gaan het inderdaad niet over het federale beleid hebben, maar ik geef collega Ongena gelijk dat hij terugkomt op de jobbonus, want het nettoloon zal door de federale maatregelen pas stijgen in 2029. Maar of de jobbonus zal blijven bestaan, is onduidelijk. Zal er geen gat vallen waardoor mensen met de laagste inkomens erop achteruit zullen gaan? Dat is onduidelijk. En zal men er dan netto wel op vooruitgaan in Vlaanderen? Men gaat federaal netto meer overhouden, maar Vlaams gaan we dat gewoon weer afpakken, dus eigenlijk gaat men er niet op vooruit. De werkende Vlaming gaat er niet op vooruit. Collega’s, de analyse die ik helemaal kan ondersteunen, is de analyse van het ACV. Wat wil men? Men wil nog meer arbeidsflexibilisering, die niet de werknemers ten goede gaat komen. Werknemers gaan langer moeten werken, meer overuren maken, meer nachtwerk doen, met minder regels rond minimale arbeidsduur en het afbouwen van landingsbanen. Die verregaande flexibilisering van de arbeidsmarkt zal de werkdruk voor mensen alleen maar nog meer verhogen en zal er nog meer toe leiden dat mensen niet volhouden en ziek uitvallen. En zieke mensen straffen, zal mensen niet genezen, collega’s, net zoals mensen in armoede bestrijden in plaats van de armoede zelf aan te pakken, mensen ook alleen maar armer zal maken.",woensdag 19 februari 2025,1871941.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1871941
over de wereldtop over artificiële intelligentie in Parijs,,,,speech,,Katia Segers (Vooruit),"Voorzitter, ik heb mijn vraag ingediend toen de top nog moest plaatsvinden. Ondertussen heeft hij plaatsgevonden en kennen we de uitkomst ervan. Ik moet dus mijn vraag in de verleden tijd stellen. Op 10 en 11 februari 2025 vond in Parijs voor het eerst een wereldtop plaats rond AI. Op initiatief van president Macron kwamen regeringsleiders, technologiebedrijven, mensenrechtenorganisaties en experts samen om te debatteren over de toekomst van AI. Frankrijk wil als gastland een wereldwijd gedragen visie op verantwoorde, inclusieve en open AI bevorderen. Dit was een belangrijk initiatief, zeker in het licht van de intense concurrentiestrijd tussen techgiganten, met de macht die zij hebben verworven – wij denken aan Musk en Zuckerberg, die tijdens de eedaflegging naast de president stonden –, om steeds geavanceerdere AI-modellen te ontwikkelen. Die roepen heel wat ethische en andere vragen op over privacy, gebruik van onze data, auteursrechten, ethiek, enzovoort. Minister-president, was Vlaanderen vertegenwoordigd op die top? Zo ja, welke boodschap heeft Vlaanderen er dan gebracht? Welke initiatieven neemt de Vlaamse Regering nu om bij te dragen aan een internationaal gedragen visie op een verantwoorde, inclusieve en open AI? Zal Vlaanderen met de nieuwe Federale Regering hieromtrent samenzitten om een robuuster nationaal ethisch kader uit te werken?",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Karl Vanlouwe (N-VA),"Minister-president, mijn vraag om uitleg sluit aan bij de vraag om uitleg van collega Segers. We hadden inderdaad recent de top over AI in Parijs, waarbij het belang van AI als strategische groeimotor voor de Europese en de mondiale economie opnieuw in de verf werd gezet. Tijdens deze top werd duidelijk dat de Europese Commissie haar initiële strikte AI-regulering wenst te versoepelen en tegelijkertijd aanzienlijke investeringen in AI plant, ten belope van 200 miljard euro, om onder meer de concurrentiepositie van Europa te versterken. De Franse president onderstreepte bovendien de noodzaak om administratieve drempels te verlagen om innovatie te bevorderen. Dat is een domein waarop Vlaanderen meer en meer inzet. In Vlaanderen hebben we reeds een ambitieus AI-beleidsplan, goed voor een jaarlijkse investering van 32 miljoen euro, dat inzet op strategisch basisonderzoek, maar ook op bedrijfsimplementatie en bewustmaking. Toch blijven er uitdagingen, zoals de doorvertaling van het fundamenteel onderzoek naar concrete economische toepassingen en de versterking van de Vlaamse AI-sector op het internationale toneel. Volgens technologiefederatie Agoria kan de Belgische AI-sector tegen 2030 groeien tot een omzet van 10 miljard euro indien het juiste beleidsklimaat wordt gecreëerd. Dit illustreert het potentieel van AI als economische groeimotor en benadrukt de noodzaak om Vlaanderen maximaal te positioneren als AI-hub binnen Europa. Gelet op deze ontwikkelingen en op de recente top, stel ik graag de volgende vragen. Minister-president, hoe kijkt u terug op de wereldtop in Parijs? Welke lessen trekt de Vlaamse Regering uit de veranderende houding van de Europese Commissie ten opzichte van de AI-regulering? Op welke manier kan Vlaanderen inspelen op de aangekondigde Europese investeringen van 200 miljard euro in AI? Zijn er al initiatieven lopende om Vlaamse bedrijven en onderzoeksinstellingen hierop te laten aansluiten? Welke concrete maatregelen voorziet de Vlaamse Regering om administratieve hindernissen voor AI-bedrijven en start-ups in Vlaanderen weg te werken, en dit in lijn met de oproep van de Franse president? Hoe ziet de u de verdere ontwikkeling van de Vlaamse AI-strategie? Wordt een bijkomende tussentijdse evaluatie overwogen om de effectiviteit van het beleid bij te sturen en maximaal in te spelen op de internationale evoluties? Hoe kan Vlaanderen zijn positie als koploper binnen Europa versterken? Hoe kan samenwerking met Belgische en internationale partners bijdragen aan de beoogde groei van de sector tot 10 miljard euro tegen 2030?",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Minister-president Matthias Diependaele,"Mijnheer Awouters, dit is een mooi voorbeeld van hoe de slinger soms de andere kant op kan slaan. Die conferentie heeft vorig jaar ook plaatsgevonden. Toen was men apetrots op het feit dat Europa de eerste was om AI te reglementeren, om daar al regels over te hebben. Nu was de centrale boodschap vooral dat men moet stoppen met reglementeren. Heel wat vragen overlappen, dus ik zal niet vraag per vraag antwoorden, maar ik zal proberen een paar inhoudelijke thema’s te koppelen. Eerst en vooral is er de vertegenwoordiging op de top. De uitnodiging voor de top was gericht aan de premier. Gelet op de timing kon hij niet deelnemen. Het Franse protocol stond dan enkel toe dat de federale ambassadeur en één medewerker konden deelnemen. Naast de formele top vonden er ook diverse andere evenementen plaats in de marge. Vertegenwoordigers van de Vlaamse overheid en het Vlaamse AI-landschap hebben deelgenomen aan die andere evenementen. Het komt er dus op neer dat wij niet aan het protocollaire deelgenomen hebben, maar wel daar waar het werk gebeurde. Zo zijn we in Vlaanderen. Tijdens de Science Days op 7 en 8 februari gaf professor doctor Ann Nowé van de VUB een presentatie in de sessie ‘AI and sustainability’ over het feit dat er niet per se grote energieverslindende modellen nodig zijn om problemen aan te pakken, in het bijzonder voor bedrijven. Dat je niet altijd veel energie nodig hebt, is heel belangrijk, ook voor ons trouwens, als land dat wordt uitgedaagd wat energievoorziening betreft. DeepSeek heeft dat ook aangetoond. Dat stemt ons al wat hoopvoller. Tijdens de AI Action Summit werd ook de paper ‘Key challenges for the environmental performance of AI’ voorgesteld, waaraan het Vlaams AI-Onderzoeksprogramma en imec meegeschreven hebben, met – opnieuw – een sterke nadruk op energie-efficiëntie. Dit thema komt ook aan bod in het onderzoeksluik van het Vlaamse AI-beleidsplan. Daar zitten we dus al goed. Vlaanderen was ook vertegenwoordigd op het Sustainable AI Forum op 11 februari en op de AI Science Days op 7 en 8 februari. Onze Vlaamse vertegenwoordiging in Parijs organiseerde ook, samen met de Waalse collega’s en Québec, een netwerkevent in Parijs voor al onze deelnemers aan de AI Science Days. Dan is er de standpuntbepaling ten aanzien van de top. Vlaanderen heeft bijgedragen aan de standpuntbepaling rond de verklaring die op de top is ondertekend. Wij hebben gepleit voor een evenwichtige tekst, die naast bewustzijn voor risico’s ook voldoende aandacht schenkt aan innovatie en de opportuniteiten van AI. We scharen ons ook achter de boodschap inzake duurzaamheid en een meer inclusieve, internationale verspreiding van AI-technologie. Vanuit Vlaanderen kijken we dan ook voorzichtig positief naar de kernboodschap van de top die vervat is in de aangenomen verklaring. We zijn tevreden met de inclusievere houding die Frankrijk aannam bij de organisatie van de top. Zo werden voor de eerste keer alle 27 lidstaten rechtstreeks uitgenodigd. Het is belangrijk dat Europa een stem krijgt op het wereldwijde AI-toneel, naast de VS en China. Er ging ook meer aandacht naar de wereldwijde verspreiding van de technologie en de stem van het Globale Zuiden. Mijnheer Vanlouwe, wat uw specifieke vraag betreft over de veranderende houding van de Europese Commissie ten aanzien van AI-regelgeving, wil ik het volgende zeggen. Met de nieuwe Commissie wordt veel meer dan vroeger de klemtoon op concurrentievermogen gelegd. De slinger, weet je wel. Bestaande wetgeving vereenvoudigen is een van de manieren waarop de Commissie het concurrentievermogen wil bevorderen. Hoewel dit nog niet op papier staat, zou ook de AI-verordening dus een vereenvoudigingskuur kúnnen krijgen. U weet hoezeer deze Vlaamse Regering administratieve vereenvoudiging en het daarmee gepaarde concurrentievermogen hoog in het vaandel draagt. Ik kom tot de vraag over het inspelen op de investering van 200 miljard euro. Het is nog niet volledig duidelijk waaraan die 200 miljard euro zal worden besteed en op welke manier de Europese Commissie vorm zal geven aan een European AI Research Council. Von der Leyen had het in haar toespraak over ‘AI gigafactories’ om zeer grote ‘large language models’ te bouwen en over een groot publiek-privaat samenwerkingsverband. Ze noemen dat het ‘CERN for AI’ (European Organization for Nuclear Research). Dat laatste zal zich richten op industriële en missiekritische toepassingen van betrouwbare AI. We zullen vanuit Vlaanderen de vinger aan de pols houden bij de volgende stappen van de verschillende Europese AI-initiatieven om zowel van de kant van de overheid als van de kant van de belanghebbenden kort op de bal te kunnen spelen en gelijkluidende boodschappen aan de Europese Commissie over te maken. Die 200 miljard euro zal ook anders ingevuld worden. Ik verwijs opnieuw naar DeepSeek, dat het blijkbaar ook allemaal kan met zeer veel minder geld. Dat is dan de technologie zelf. Als daar dus een aanknopingspunt te vinden valt om het met minder centen te doen, dan denk ik dat men die 200 miljard euro gerichter kan inzetten op andere zaken, namelijk op de toepassing van AI, en niet op de ontwikkeling van de technologie. Dan was er de vraag over initiatieven omtrent een internationaal gedragen visie op verantwoorde en inclusieve AI. Via het Vlaamse AI-beleidsplan wordt sinds 2020 het Kenniscentrum Data & Maatschappij gefinancierd, dat zich specifiek richt op het opstellen van richtlijnen rond de maatschappelijke, ethische en juridische onderbouw van AI-systemen en datagedreven toepassingen. Het kenniscentrum richt zich daarbij op toepassingen in de bedrijfsvoering en heeft daarnaast ook als opdracht te wegen op internationale discussies rond de verantwoorde ontwikkeling van AI. We volgen daarnaast vanuit de Vlaamse overheid de ontwikkelingen rond de opbouw van een ‘regulatory sandbox’ in België van nabij op, om in een nuttige koppeling te voorzien met innovatie-initiatieven op regionaal niveau. We ondersteunen ook tal van intermediaire organisaties die Vlaamse bedrijven bijstaan in de implementatie van AI-systemen en het correct gebruik ervan, rekening houdend met de geldende regelgeving. Ten slotte richt het nieuwe AI Expertisecentrum onder Digitaal Vlaanderen zich op verantwoorde en inclusieve AI bij de Vlaamse overheid en de lokale besturen. Ik kom dan tot de vraag over concrete Vlaamse initiatieven in de komende maanden. Vlaanderen investeert al heel wat in AI. Eerder heb ik al uitgelegd dat in 2024 in totaal zo’n 153 miljoen euro via het Fonds Wetenschappelijk Onderzoek - Vlaanderen (FWO), het Agentschap Innoveren en Ondernemen (VLAIO) en het AI-plan besteed werd aan AI-projecten van diverse aard. Dit bedrag vertoont een stijgende trend, wat betekent dat steeds meer AI-gerelateerde projectvoorstellen ingediend worden bij het FWO en VLAIO. Daarnaast nemen we ook het heft in handen wat AI binnen de overheid betreft, zoals al toegelicht in het regeerakkoord. We hebben ook al een paar voorbeelden kunnen aankondigen. Daarnaast lopen ook verschillende andere Vlaamse initiatieven. Ik zal er een aantal toelichten. De administratie is aan het onderzoeken wat de ideale manier is om toe te treden tot het zogenaamde AI-fabrieksinitiatief, de AI Factories, waarbij de LUMI-supercomputerdiensten uitgebreid worden met specifieke voorzieningen voor AI die zowel door onderzoekers en bedrijven kunnen worden aangewend. Vlaanderen zal ook als volwaardig lid toetreden tot het Alliance for Language Technology European Digital Infrastructure Consortium (ALT-EDIC). Het is binnen dat consortium dat Europese landen en hun actoren zullen samenwerken om eigen Large Language Models te bouwen en te valideren op hun ethische en juridische aspecten. VLAIO bereidt de Vlaamse deelname aan een Important Project of Common European Interest (IPCEI) rond AI voor. Via zo’n IPCEI kan meer Vlaamse steun naar Vlaamse bedrijven vloeien, in lijn met de daarvoor geldende staatssteunregels. Er is ook nog het Horizon Europe-partnerschap rond de AI, Data en Robotics Association (ADRA), waar Vlaamse actoren zich kunnen bij aansluiten om zo mee te kunnen wegen op toekomstige AI-plannen van de Europese Commissie. Tot slot verwijs ik ook graag naar de nieuwe AI Hub Campus, die zal opgericht worden in het Gentse wetenschapspark en die medegefinancierd wordt door de Vlaamse overheid. We doen dus al heel wat in Vlaanderen, en dat zal in de toekomst zo blijven. Mijnheer Vanlouwe, ik beantwoord uw vraag over de Vlaamse AI-strategie. Het Vlaams Beleidsplan AI, gestart in juli 2019 en hernieuwd in maart 2024, loopt nu van 2024 tot 2028 en bestaat uit drie luiken: een onderzoeksluik, een implementatie- en digitaliseringsluik en een flankerend luik. Halverwege de vijfjarige cyclus van het Vlaamse AI-beleidsplan, dus volgend jaar, volgt een tussentijdse analyse met de mogelijkheid tot bijsturing. Het onderzoeksluik van het Vlaamse AI-beleidsplan ontving in 2023 een positieve evaluatie. Daarenboven geeft een internationale adviesraad bijna jaarlijks ook advies over de geplande activiteiten binnen het onderzoeksluik voor het komende werkjaar, waarbij kleinere bijsturingen mogelijk zijn. Ook andere onderdelen van het Vlaamse AI-beleidsplan worden binnenkort geëvalueerd. Aanpassingen in functie van de Europese evoluties zijn dus zeker mogelijk. Tot slot: onze diensten werken samen met de federale overheid aan het kader voor de implementatie van de AI Act. Wij willen zo bijdragen aan een heldere en eenvoudige implementatie van de wet. Op die manier kunnen onze bedrijven die AI ontwikkelen of gebruiken, de wetgeving zo vlot en efficiënt mogelijk naleven.",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Katia Segers (Vooruit),"Minister-president, u begon uw antwoord met te zeggen dat de slinger opnieuw naar de andere kant aan het gaan is. Evenwicht vinden is altijd heel moeilijk. Maar ik ben wel bezorgd dat we ons vanuit Europa zouden laten opjagen door de boodschap die vicepresident Vance op die conferentie heeft gegeven, namelijk de complete liberalisering. Ik vind het heel belangrijk dat wij in Europa die AI Act hebben. Die is zeer belangrijk, en we mogen die zeker niet lossen. AI biedt ongelooflijk veel mogelijkheden, maar er zijn inderdaad heel wat risico’s. Het zijn tenslotte mensen die aan de basis liggen van AI, die de input leveren. De gevaren van AI zijn onder andere discriminatie en ongebreideld gebruik van onze data. Vandaag worden onze data constant, elke seconde, elke milliseconde gebruikt, en we weten niet door wie en we weten niet hoe. We moeten ons daar toch tegen beschermen. De balans vinden tussen enerzijds het concurrentievermogen en de strijd aangaan met Amerika en China en anderzijds onze burgers beschermen, is heel belangrijk. Dat moeten wij heel hard bewaken. Ik vind dat wij in Vlaanderen sinds het eerste AI-plan in 2019 al grote en goede stappen hebben gezet. Ons Kenniscentrum Data & Maatschappij speelt daar een belangrijke rol in. De conclusie van de conferentie was belangrijk. We moeten absoluut gaan voor dat open, ethische en inclusieve gebruik van AI. Maar natuurlijk, er is een teken aan de wand: de VS en het Verenigd Koninkrijk hebben niet mee ondertekend, 61 andere landen wel. Er is afgesproken om 200 miljard euro bijeen te brengen. Dat is heel belangrijk. Daarbij zit die 20 miljard euro vanuit Europa voor dat soort CERN voor AI. Daar zijn grote stappen gezet. Ik ben ook blij te horen dat wij daar vanuit België aan hebben meegewerkt. We hebben gewerkt en zijn niet alleen daar op de ceremonie aanwezig geweest. Het wordt een stevige strijd tegen de VS en China. U verwees naar DeepSeek. DeepSeek is inderdaad een pak energiezuiniger dan de andere systemen zoals Open AI. Er zijn ook landen, zoals Italië, die DeepSeek al hebben verboden, want DeepSeek heeft heel wat andere gevaren, zeker als het gaat over misbruik van onze data, onze privacy en bijvoorbeeld ook de politiek. Als je aan DeepSeek vraagt wat er is gebeurd op Tiananmen, stelt hij gewoon voor om over iets anders te praten. We moeten daar dus zeker niet blind voor zijn. Ik ben absoluut geen fan en zal niet zeggen dat we nu allemaal massaal DeepSeek moeten gebruiken. U bent heel uitvoerig geweest over het AI-plan. Ik heb daarover alleszins geen bijkomende vragen meer.",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Karl Vanlouwe (N-VA),"Dank u, minister-president, voor uw zeer uitvoerige antwoord. Het is misschien een detail, maar onze niet-aanwezigheid bij het ceremoniële of het protocollaire is soms een beetje spijtig. Er is ook artikel 52 van het Verdrag van Lissabon. Tonen dat we er zijn, is soms heel belangrijk. Artikel 52 zet ons op hetzelfde niveau als het federale niveau, en daar zouden andere lidstaten binnen de Europese Unie natuurlijk ook rekening mee moeten houden. Dat we aanwezig zijn bij het inhoudelijke, bij de workshops en op de plaatsen waar er daadwerkelijk gewerkt wordt, is uiteraard nog belangrijker, maar dat wij er ook zijn als Vlaanderen – jammer genoeg nog onderdeel van België –, mag uiteraard ook wel getoond worden. Imec, dat meegeholpen heeft aan de paper over ‘key challenges’, is inderdaad een troef voor Vlaanderen die we verder moeten uitspelen. De Europese Commissie weet hoe belangrijk imec is. Ze heeft vorig jaar nog, samen met uw voorganger, imec bezocht. Het onderzoek en de ontwikkeling door imec zijn inderdaad wereldwijd bekend. Ik hoor dat er heel veel initiatieven zijn ingevolge de AI-strategie die al sinds 2019 bestaat en dat er ook een positieve evaluatie is. Er worden ook veel bedrijven ondersteund. Ook lokale besturen worden ondersteund. Het is nog onduidelijk waaraan de 200 miljard euro die de Europese Commissie heeft aangekondigd, zou worden besteed. Wij doen al heel wat inspanningen. Wij zijn al koploper binnen Europa. Dan hoop ik natuurlijk dat wij ook op een of andere manier een deel van die 200 miljard euro kunnen binnenhalen. Ik zou zeggen dat Vlaanderen en België daar absoluut voor moeten ijveren. Ik herinner mij bepaalde andere fondsen waarbij het toch af en toe moeilijk was. Ik denk aan het Brexitfonds. We hebben moeten strijden om bepaalde van die Europese fondsen naar ons te halen. Ik ben ervan overtuigd dat u wel degelijk de positie zult innemen dat er van die Europese fondsen toch ook een deel naar Vlaanderen kan vloeien om dat onderzoek hier verder te kunnen zetten.",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Minister-president Matthias Diependaele,"Dank u wel voor de bijkomende punten. Ik wil nog twee dingen aanhalen, want de heer Vanlouwe had niet echt een extra vraag, denk ik. Of wel? (Opmerkingen van Karl Vanlouwe) Ik zou wel weten waaraan ik ze moet uitgeven. (Gelach. Opmerkingen) Dat is drie keer onze begroting, trouwens. Vergeet dat niet. En dat is, voor alle duidelijkheid, ook niet elk jaar. Dat is over een langere periode. Maar goed, dat is een debat waard. Ik zal daar straks op terugkomen. Los van wat de heer Vance gezegd heeft – ik denk dat dat een debat op zichzelf waard is – ben ik blij dat u op een bepaald moment het woord ‘balans’ gebruikt hebt, want daar moeten we wel voor opletten. Ik denk dat ik het daar niet helemaal eens ben met wat u zegt. Mijn bezorgdheid is dat, als je te snel innovatie gaat reglementeren, je ook het potentieel ervan beknot. Dat is wat dikwijls gebeurt in Europa. En we zien daar een verschil met de Verenigde Staten. Waar wij a priori al regelgeving proberen te schrijven en dus die innovatie tegenhouden, gaat men in de Verenigde Staten eerst kijken of men een incident voorheeft en dan post factum regelgeving schrijven. Ik vind dat we daar meer voor moeten openstaan. Daar is een balans in. Daar is een gradatie in. Ik vind ook niet dat het helemaal in een incident of in een total loss moet eindigen vooraleer je gaat reglementeren, natuurlijk niet, maar we moeten daar toch voorzichtig mee zijn. Ik ga u daar een mooi voorbeeld van geven. Europa is heel sterk geweest om redelijk vroeg, al tientallen jaren geleden, afvalstromen te gaan reglementeren. Voor heel onze circulaire economie is die reglementering vandaag een uitdaging. Circulaire projecten die willen opschalen, hebben dikwijls te maken met het feit dat hun ‘feedstock’, hun grondstof, onder de afvalreglementering valt. Dan is het moeilijk om industriële projecten uit te bouwen, omdat die afvalstromen maar op bepaalde voorwaarden verplaatst mogen worden. Zij worden daarmee geconfronteerd. Daar heb je dus een voorbeeld van reglementering die nu eigenlijk tegenhoudt waar we net op moeten inzetten. En dan verwijs ik graag naar de opmerking van mevrouw Faraji van daarnet. Competitiviteit is belangrijk om die jobs te houden, ook wat AI betreft, om de productiviteit te verhogen. Je zit daar dus met een heel moeilijke zoektocht naar een evenwicht. Dat is waar ik voor wil waarschuwen. Voor alle duidelijkheid: ik begrijp wel dat je daar bepaalde aspecten van reglementering nodig hebt, zeker als het gaat over privacy en dergelijke meer. Ik denk dat we daar ook echt wel doorgeslagen zijn en dat er bedenkingen zijn bij de GDPR – maar goed, dat is een ander debat. Wat betreft DeepSeek ben ik het helemaal met u eens. Het mooiste voorbeeld is dat je daar over Winnie de Poeh niets kunt vinden. Dat heeft alles te maken met het feit dat Winnie de Poeh wordt gebruikt als … Dat is een schitterend verhaal. We zouden eens moeten weten hoe wij worden voorgesteld of zouden worden voorgesteld. Ik ben geen techneut, maar als ik het goed begrijp, dan is het voordeel van DeepSeek dat men de technologie open heeft gezet. Je kunt dus de technologie, de manier waarop het werkt, perfect kopiëren, dus zonder die censuur en dergelijke meer. Het zou inzichtelijk zijn hoe de technologie werkt, als ik het goed heb begrepen. Dat heeft natuurlijk heel wat voordelen. Dat zorgt ervoor dat je minder energie nodig hebt, dat de kostprijs naar beneden gaat, en dergelijke meer. Dat zou je dus ook kunnen overnemen. Maar ik begeef mij hier op glad ijs. Dat is de technische kant van de zaak, waar ik minder beslagen in ben.",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Katia Segers (Vooruit),"Het is sinds de opkomst van AI vooral het afgelopen jaar onwaarschijnlijk razendsnel gegaan. Ik zit zonder medewerker, en ik heb gisteren voor het eerst met Open AI mijn eerste vraag om uitleg geschreven, of proberen te schrijven. Dat ging perfect. Ik heb ze niet zo ingediend, maar het ging perfect. Het biedt ongelooflijke opportuniteiten. Het gaat razendsnel. Maar tot nu toe varen we nog te veel zonder kompas. Het is ‘self learning’. De blik waarmee wij de gegevens maken waarop AI zich baseert, is en blijft een menselijke blik. Een menselijke blik is geen objectieve blik. We moeten dus altijd heel waakzaam blijven, zodat we de risico’s en gevaren van AI blijven monitoren. We moeten daar alert voor zijn. Minister-president, ik volg u absoluut, en daarom heb ik het ook twee keer gezegd: we moeten de balans vinden. Hoe gaan we ons wapenen tegen de VS en China, en competitief blijven, maar ook onze burgers beschermen? Ik vind dat we daarmee in Vlaanderen sinds 2019 goed vertrokken zijn. Het Kenniscentrum Data & Maatschappij speelt daarin een heel belangrijke rol. We moeten waakzaam blijven.",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de wereldtop over artificiële intelligentie in Parijs,,,,speech,,Karl Vanlouwe (N-VA),"Ik heb geen bedenkingen meer, maar als collega Segers haar vragen via AI stelt, dan stel ik voor dat zij over China geen vragen steltn via DeepSeek. Onze collega’s van de PVDA zullen ongetwijfeld wel DeepSeek gebruiken om politiek correcte vragen te stellen.",donderdag 20 februari 2025,1873246.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873246
over de samenwerking met Dyzo vzw,,,,speech,,Andries Gryffroy (N-VA),"De economische omstandigheden zijn uitdagend. Dat komt quasi wekelijks aan bod in deze commissie. Het aantal faillissementen staat ook op een recordhoogte. Dat heeft gevolgen voor onze economie, maar ook voor onze ondernemers. Ondernemen gaat samen met vallen en opstaan. In Vlaanderen is er soms een aversie ten aanzien van het nemen van risico’s en falen. We kennen allemaal de boutade dat Disney in Vlaanderen nooit zou zijn uitgegroeid tot wat het vandaag is. Disney had een aantal faillissementen achter de rug voor hij een succesvolle onderneming uit de grond heeft gestampt. Daarom blijft het belangrijk dat ondernemers in moeilijkheden op tijd worden geholpen. Dynamiseren van zelfstandige ondernemers vzw (Dyzo) helpt kosteloos zelfstandige ondernemers in moeilijkheden op economisch, juridisch en psychologisch vlak. Het wordt daarvoor ondersteunt door het Agentschap Innoveren en Ondernemen (VLAIO), maar in het totaal hebben ook 243 lokale besturen of OCMW’s een samenwerkingsakkoord afgesloten met Dyzo. In verschillende van die steden en gemeenten wordt er een maandelijkse lokale zitdag georganiseerd. Ook waar geen samenwerkingsakkoord werd afgesloten, blijven ondernemers niet in de kou staan en kunnen ze beroep doen op de dienstverlening. Ik wil deze specifieke vraag stellen, omdat ik in mijn eigen fusiegemeente heb ondervonden dat het samenwerkingsakkoord plots moest hernieuwd worden, omdat we zijn gefuseerd. Als ik dan uitleg vroeg, wist niemand exact waarover het ging. Daarom stel ik deze vraag. Ik heb de volgende vragen voor u, minister-president. Hoe zult u de werking van Dyzo en de meerwaarde voor ondernemers in moeilijkheden, verder in de verf zetten? Hoe zult u de lokale besturen motiveren om een samenwerkingsakkoord met Dyzo te sluiten, of gaat u dat niet doen? Wat zijn de mogelijke redenen waarom men geen samenwerkingsakkoord heeft gesloten? Hoe evalueren lokale besturen die een samenwerkingsakkoord hebben gesloten de samenwerking met Dyzo? Wat is dan de feitelijk meerwaarde van de samenwerkingsakkoorden en zijn er verbeterpunten?",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Minister-president Matthias Diependaele,"Mijnheer Gryffroy, voorafgaand aan het antwoord dat ik zal voorlezen, wil ik het volgende zeggen: ik zou het liever zonder organisatie als Dyzo doen. Dat is niet omdat ik vind dat er geen faillissementen meer zouden mogen zijn – die zullen er altijd zijn, dat is altijd zo in een normaal werkende economie –, maar omdat Dyzo nodig is omdat we een bepaalde cultuur en ingesteldheid hebben rond faillissementen. Dat is een beetje de mentaliteit daarrond. Dat is het vervelende. In andere landen in de wereld – de Verenigde Staten wordt vaak genoemd – zijn faillissementen een eerder normaal onderdeel van het ondernemen. Hier is dat niet zo. Dat maakt het moeilijk voor ondernemers om faillissementen te dragen. Daarom heb je Dyzo nodig, maar ik zou het eigenlijk veel liever zonder doen. Ik zou veel liever de mentaliteit wijzigen, maar daar zijn we nog niet. Dyzo heeft vandaag wel degelijk nog een meerwaarde voor ondernemers. Vooral de ondernemers die moeilijkheden willen voorkomen of eruit willen geraken. Ik zal u eerst enkele kenmerken van Dyzo geven en vervolgens de cijfers meegeven. Dyzo biedt gratis ondersteuning op economisch, juridisch en psychologisch vlak, wat essentieel is voor ondernemers die al financiële problemen hebben. De organisatie beschikt over een team van experts, waaronder voormalige boekhouders, bankiers, juristen en ondernemers, die ondernemers professioneel, persoonlijk en onafhankelijk kunnen begeleiden. Dyzo legt ook een sterke nadruk op preventie en vroegtijdige interventie, wat helpt om problemen op te lossen voordat ze te groot worden. Ze organiseren ook opleidingen voor lokale overheden om hen vertrouwd te maken met de specifieke uitdagingen van ondernemers, zodat zij zelf ook de juiste ondersteuning kunnen bieden. Die aanpak maakt van Dyzo een waardevolle partner voor ondernemers in moeilijkheden en draagt bij aan een veerkrachtiger ondernemersklimaat in Vlaanderen. Sinds de oprichting in 2015 heeft Dyzo meer dan 28.000 ondernemers bijgestaan, met een groeiend aantal begeleidingen jaar na jaar. In 2024 werden 4150 ondernemers begeleid. Uit onderzoek van de Universiteit Gent blijkt dat meer dan 50 procent van de ondernemers die ondersteuning krijgen van Dyzo, drie jaar later nog steeds actief zijn. Spontaan zou je verwachten dat het vooral accountants zijn die hun klanten met Dyzo in contact brengen. In de praktijk zijn de lokale besturen echter een belangrijk kanaal voor Dyzo om hun doelgroep te bereiken. Dat brengt mij bij het antwoord op uw tweede vraag. Dyzo heeft vandaag een samenwerkingsovereenkomst met 239 van de 285 lokale besturen. Samenwerkingsovereenkomsten kunnen worden afgesloten met de stad of gemeente, met het OCMW of met een combinatie van beide. Van de 239 samenwerkingsovereenkomsten zijn er 22 afgesloten met de stad of gemeente, 214 zijn afgesloten met het OCMW of Sociaal Huis, en drie zijn afgesloten met zowel stad of gemeente als OCMW of Sociaal Huis. Wat zijn de voornaamste redenen waarom lokale besturen geen samenwerkingsovereenkomst met Dyzo afsluiten? Dat zijn de onbekendheid van Dyzo en de kostprijs van de dienstverlening. Er zijn nog altijd een aantal eerder kleinere gemeenten die de dienstverlening van Dyzo onvoldoende kennen. Alhoewel het zelden expliciet wordt toegegeven, blijft de kostprijs voor sommige lokale overheden het belangrijkste bezwaar. Om de toegankelijkheid te waarborgen, hanteert Dyzo nochtans een lage en transparante kostprijs, afgestemd op het aantal inwoners van een gemeente. Het belangrijkste kanaal om de lokale besturen te bereiken, zijn de overlegtafels die de Vereniging van Vlaamse Steden en Gemeenten (VVSG) in samenwerking met VLAIO organiseert. Dyzo en de VVSG zullen samen onderzoeken hoe de communicatie met de resterende steden en gemeenten beter kan worden georganiseerd. De samenwerking met Dyzo wordt vooral bij grotere lokale overheden jaarlijks formeel geëvalueerd. De resultaten zijn positief. Ook grootsteden en centrumsteden, met hun uitgebreide ambtenarenkorps, waarderen de samenwerking met Dyzo. Zij erkennen dat het niet haalbaar is om intern dezelfde gespecialiseerde expertise op te bouwen die Dyzo biedt. Dankzij de uitgebreide ervaring van de medewerkers en vrijwilligers kan Dyzo ondernemers op een professionele, persoonlijke en onafhankelijke manier begeleiden. Qua verbeterpunten begrijp ik van Dyzo dat ze het moeilijk heeft om vrijwilligers te vinden en aan boord te houden. Daar zal ze als organisatie, net zoals zovele organisaties, aan moeten werken.",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Andries Gryffroy (N-VA),"In die samenwerkingsovereenkomst is er ook in de optie van een zitdag voorzien. Ik heb wat rondgevraagd bij een aantal gemeenten en steden. Die zitdagen, dat wordt ook effectief gedaan, maar als je die lokale overheden dan vraagt wat de output is, kunnen ze daar eigenlijk niet op antwoorden. Meestal is het antwoord zelfs negatief, dus dat er geen output is omdat er geen vraag geweest is. Wat is uw persoonlijke appreciatie daarvan? Is het nuttig dat die lokale overheden dat dan doen? Dyzo wordt immers gefinancierd vanuit Vlaanderen, maar ook via die samenwerkingsovereenkomsten. Ik kan het nuttig vinden dat ze lokaal aanwezig zijn, maar moeten ze langs twee kanten gefinancierd worden?",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Robrecht Bothuyne (cd&v),"Dit is een interessant onderwerp. Dyzo bestaat ondertussen al heel lang. Minister-president, u hebt al wat cijfers gegeven die haar relevantie wel aantonen. In deze economisch niet evidente tijden met een recordaantal faillissementen kan Dyzo wel degelijk heel relevant zijn, denk ik. ik denk dat het probleem eerder bij de houding van de lokale besturen zelf ligt. Je moet natuurlijk op een actieve manier mensen gaan toeleiden. Bij de meeste lokale besturen gebeurt dat. Minister-president, u zei dat ook zelf. De grootste instroom gebeurt via lokale besturen, maar ik denk dat er heel veel verschil is in de kwaliteit van de samenwerking op lokaal niveau en dat daar nog op moet worden gewerkt, om ervoor te zorgen dat de juiste mensen op de juiste plaats terechtkomen en de expertise van Dyzo kunnen gebruiken. Uit de cijfers die ik eerder opvroeg, bleek toch een toenemende instroom van mensen bij Dyzo. Men signaleert me vanuit Dyzo dat er wel wat uitdagingen waren met betrekking tot de financiering van hun werking voor de toekomst. In welke mate kunnen we op dat vlak voor de hele regeerperiode zekerheid en duidelijkheid geven over de werking van Dyzo?",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Minister-president Matthias Diependaele,"Dus als ik het goed begrijp, vraagt iemand of het normaal is dat Dyzo langs twee kanten gesubsidieerd wordt en vraagt iemand anders of ze wel voldoende gesubsidieerd worden. Ik denk dat dit zich wel eens leent tot een kerntakendebat. (Opmerkingen van Robrecht Bothuyne en Andries Gryffroy) Dat is wat de heer Gryffroy wel zegt. Dat is per begeleiding of zoiets.",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Andries Gryffroy (N-VA),"Sorry dat ik even onderbreek, maar in zo’n samenwerkingsakkoord staan de bedragen die moeten worden betaald. Als je een zitdag erbij wil, moet je nog meer betalen. Dat is zo bepaald. Mijn vraag is dus eigenlijk: wist u dat de lokale samenwerkingsovereenkomsten ook mee zorgen voor de financiering van Dyzo?",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Minister-president Matthias Diependaele,"Dat wisten we natuurlijk wel, maar de eerste vraag die wij ons voornamelijk moeten stellen is: is zo’n dienstverlening nodig, zeker de dag van vandaag? Een faillissement doormaken is echt geen gemakkelijke stap, maar waarom is dat zo moeilijk? Dat is natuurlijk omdat we daar maatschappelijk ook een probleem van maken. Dat is wat lastig is. Dat is niet gemakkelijk op te lossen. Dat gaat niet alleen over het denken. Het gaat ook over banken en dergelijke meer. We moeten erover nadenken of we niet veeleer aan de bron, aan de wortels kunnen ingrijpen, eerder dan met dit systeem.",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Andries Gryffroy (N-VA),"Ik ga natuurlijk akkoord met u dat dit aan de bron aangepakt moet worden: iemand die failliet gaat, mag niet worden gemarginaliseerd in de maatschappij. Maar het is misschien nuttig om dit te bekijken. Die 243 samenwerkingsakkoorden zijn ook een bron van inkomsten voor Dyzo. Ze krijgen ook middelen vanuit Vlaanderen. Ik was eventjes verrast toen ik plots een gemeenteraadsbeslissing zag die moest worden goedgekeurd en waaruit bleek dat daar ook financiering aan gekoppeld was.",donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Minister-president Matthias Diependaele,Hebt u tegengestemd?,donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Andries Gryffroy (N-VA),We zitten in een coalitie. (Gelach) Met Blauw – dat heet niet Open Vld – en met cd&v.,donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Minister-president Matthias Diependaele,En Open Vld stelt geen vragen over een kerntakendebat en dergelijke meer? Dat is het verschil tussen Egbert en Maurits.,donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over de samenwerking met Dyzo vzw,,,,speech,,Andries Gryffroy (N-VA),Het is een fusiegemeente. Dit is maar voor één jaar goedgekeurd. Voor de periode vanaf 2026 zal alles worden herbesproken. Daarom wou ik dus toch eventjes de generale context kennen.,donderdag 20 februari 2025,1873499.0,https://www.vlaamsparlement.be//nl/parlementair-werk/commissies/commissievergaderingen/1869876/verslag/1873499
over het sanctieplan van VDAB,,,,speech,,Tom Ongena (Open Vld),"De titel is niet meer juist, want het document is toch al wat gewijzigd. Ik las op de agenda van de Vlaamse Regering van 14 februari het actieplan ‘Aanklampend beleid voor werklozen’ staan. Zo heet het nu. Zoals gezegd heette dat in een eerste versie nog het actieplan ‘Sanctionering’, maar ik heb begrepen dat de coalitiepartners, cd&v en Vooruit, toch van oordeel waren dat de balans tussen activeren en sanctioneren in uw nota niet helemaal in evenwicht was. U kreeg dus wat huiswerk mee op de ministerraad van 7 februari en die bijgewerkte versie van het actieplan is daarvan dus het resultaat. Ik had vorige week de vraag meteen ingediend, toen nog niet geweten was wat erin stond, maar ondertussen heb ik natuurlijk aandachtig de kranten gelezen. Dat is evident, maar ik heb ook het plan zelf kunnen inkijken. Voor alle duidelijkheid: het stelt me tevreden dat er eindelijk deftig werk wordt gemaakt van een kordater handhavingsbeleid dat bovendien wordt gelinkt aan een sterkere activering door VDAB. In het verleden heeft VDAB haar sanctioneringsbeleid al enkele keren geëvalueerd en bijgestuurd, maar uit de cijfers bleek dat heel wat van de sancties vooral te wijten waren aan bijvoorbeeld het niet komen opdagen van werklozen op afspraken met een VDAB-bemiddelaar. Het aantal sancties om effectief na te gaan of men voldoende inspanningen heeft geleverd om een job te zoeken, bleef eigenlijk zeer beperkt. Dat bleef dus echt wel een pijnpunt. Met het oog op de nakende hervorming van de werkloosheidsverzekering door de Federale Regering, waardoor uitkeringen zullen worden beperkt in de tijd, zal het sanctioneringsbeleid natuurlijk een nieuwe dimensie krijgen. Het zal dus ook in het belang zijn van de werkzoekenden, en zeker van langdurig werkzoekenden, dat VDAB alerter blijft op de controle van hun medewerking en arbeidsbereidheid, opdat ze natuurlijk binnen de twee jaar effectief een job kunnen vinden en bijgevolg niet zonder inkomen vallen op het ogenblik dat de uitkering wordt stopgezet. Ik heb de nota gelezen en ik merk dat er sneller zal worden gesanctioneerd en dat VDAB de behandeling van sancties sneller zal moeten doorvoeren. De sancties worden ook strenger en de bemiddelaars van VDAB zullen sneller en scherper uit de hoek moeten komen. Ze gaan bijvoorbeeld systematisch sollicitatiefeedback vragen aan werkgevers. Het is ook belangrijk dat men sommige misbruiken, zoals langdurig verblijf in het buitenland waar u ook naar hebt verwezen, gaat aanpakken. Mijn vragen aan u zijn, sta me toe, een klein beetje geherformuleerd, omdat we ondertussen het plan hebben gezien. Maar ik neem aan dat u zo dadelijk de hoofdpunten van dat plan zal toelichten. Dat zou mij niet verbazen. Ik heb toch enkele vragen. Hoe ziet het plan er dan ongeveer uit? Ik moet misschien even doorvragen, met het risico dat ik opnieuw het etiket van stoker zal krijgen. Wat zijn dan de aanpassingen ten opzichte van de eerste versie? Dat interesseert mij natuurlijk. Hoe is het aantal sancties van werkzoekenden en de aard ervan de afgelopen jaren geëvolueerd? Wat de sollicitatiefeedback betreft, heb ik gelezen dat dat een veel prominentere plaats zal krijgen. Houdt het nieuwe sanctioneringsbeleid nu ook al rekening met de beperking van de werkloosheidsuitkering in de tijd, die er normaal gezien gaat komen? Gaat VDAB ook sterker inzetten op het controleren van het zoekgedrag van zeer langdurig werklozen, vermits zij het grootste risico lopen om geen job meer te vinden voordat de termijn van twee jaar afloopt? Ten slotte over dat pijnpunt, namelijk dat men vooral sanctioneerde omdat je niet kwam opdagen en men onvoldoende naging of je ook actief een job aan het zoeken was: gaat dat ook aangepakt worden? Dank voor uw antwoord.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Minister Zuhal Demir,"Met ons actieplan zetten we in op twee grote pijlers. Eén daarvan is natuurlijk de intensieve begeleiding, vanaf de start van de werkloosheid tot de uitstroom, en natuurlijk ook een consequente opvolging door versterkte controle en versnelde sanctionering. Ik wil vooreerst het aandeel VDAB’ers met klantencontact verhogen. Nu zijn ongeveer 1800 voltijdsequivalenten (vte’s) van onze medewerkers met bemiddeling bezig: het aanklampend beleid inzetten bij collectieve ontslagen, meer en sterkere toeleiding naar knelpuntberoepen en een vlotte en tijdige indicering voor werkzoekenden met een beperking zodat ook zij de gepaste plaats vinden op onze arbeidsmarkt. Dat is ook belangrijk in het licht van het federale regeerakkoord, waarbij de werkloosheid in de tijd inderdaad wordt beperkt. Hierdoor moeten we ons nog efficiënter gaan organiseren om alle kansen te grijpen om een werkzoekende naar een geschikte job te begeleiden. Dat is dus deel één, de begeleiding. Maar wie niet goed zijn best doet, wie niet verschijnt op afspraken die ze zelf hebben gemaakt, soms zelfs tot vijf keer toe, zal natuurlijk sneller worden gesanctioneerd. Dat betekent dat het kansenbeleid om het werkzoekgedrag bij te sturen zal worden herleid van drie kansen naar twee kansen. Bij niet-naleving van initiële afspraken zal onmiddellijk een laatste kans volgen om het werkzoekgedrag bij te sturen. Gebeurt dat niet, dan wordt het dossier ook overgemaakt aan de Controledienst van VDAB. De Controledienst zal zoals vandaag toezien op de actieve en passieve beschikbaarheid. Dat wil zeggen dat we verwachten dat een werkzoekende zelf ook actief op zoek gaat naar een job, maar ook ingaat op de opdrachten die VDAB de werkzoekende geeft. Aan bemiddelaars wordt gevraagd dat ze strengere en duidelijkere sollicitatie- en andere opdrachten voorleggen aan de werkzoekende. Er wordt ook ingezet op een nauwere opvolging van het werkzoekgedrag. In het bijzonder zullen werkgevers systematisch worden gecontacteerd over de sollicitatieopdrachten die zijn toegekend. De doorlooptijd van de opvolging van het zoekgedrag naar transmissie naar de Controledienst wordt gevoelig ingekort. Vandaag de dag is dat negen maanden; nu gaan we naar twee maanden. In het sluitstuk van de controle zullen de doorlooptijden van transmissie naar sanctie versneld worden door niet meer systematisch een verhoor aan te bieden. De werkzoekende kan zich op dit recht beroepen, maar het wordt niet langer standaard ingepland. Hier kan dus ook tijd mee worden ingewonnen. U verwijst in uw vraag ook naar het feit dat ongeveer 70 procent van de transmissiedossiers overgemaakt worden omdat werkzoekenden nooit zijn opgedaagd. Inderdaad, in die zin was de uitzending op VTM wel stuitend. Zij gingen toevallig filmen bij VDAB in Mechelen – echt per toeval, we hebben dat niet uitgezocht –, waar de bemiddelaar vijf afspraken had ingeboekt en er niemand kwam opdagen. Dat is natuurlijk zeer demotiverend voor onze mensen, onze bemiddelaars die dag na dag hun stinkende best doen. Dat zal dus niet meer gaan: een no-show zal gevolgen met zich meebrengen. Wij spannen ons in als overheid, maar ik denk dat we ook wel iets terug mogen verwachten. Het minste wat je kunt doen, is naar je afspraak komen, of als er iets tussenkomt, ze verzetten. Dit cijfer dat u aangaf, toont aan dat er dus nog heel wat kansen liggen voor VDAB om extra in te zetten op het bemiddelen van vraag en aanbod via meer afgesproken opleidingstrajecten en gerichte sollicitatieopdrachten. Vandaar komt ook mijn meer aanklampend beleid. Het sanctiekader dat met een appreciatierecht voor VDAB toegepast wordt binnen het federale kader, zal daar waar nodig ook worden aangepast en verstrengd. Daarbij wordt natuurlijk altijd rekening gehouden met het billijkheids- en proportionaliteitsprincipe. Nu is het kader zo dat we de werkloosheidsuitkering kunnen schorsen voor 4 weken tot 52 weken. We hebben op dat vlak heel wat speling, dus we willen daar wel strenger in zijn, naargelang de fout die men heeft begaan. Verder zal er ook versterkt worden ingezet op een beleid tegen agressie en zal ik aan de Federale Regering vragen om dit in te voeren als sanctiemogelijkheid. Als laatste punt zal VDAB ook versterkt inzetten op interfederale samenwerking. Dit moet toelaten om ten eerste de gegeven sanctie uit te laten voeren na één week in plaats van na vier weken na de genomen beslissing door VDAB, ten tweede de strafmaat zelf te kunnen bepalen in gevallen waar dat vandaag niet kan en ten derde agressie ten aanzien van bemiddelaars ook in de regelgeving op te nemen als een verzwarende omstandigheid. Vandaag wordt het sanctioneringsbeleid nog uitgevoerd volgens de geldende regelgeving, maar zodra de nieuwe federale regelgeving is uitgewerkt, zal het sanctiebeleid daaraan worden aangepast. Ook de werkgevers kunnen natuurlijk helpen om werkzoekenden meer aanklampend op te volgen. Vandaag stellen we vast dat slechts 10 procent van de werkgevers feedback geeft op de toegewezen sollicitatieopdrachten. Wij vernemen vaak dat men komt opdagen om een stempel op te halen en dat men niet echt geïnteresseerd is in de vacature. Zo werkt het natuurlijk niet. Vandaar dat we ook op een laagdrempeligere manier meer feedback gaan vragen, want 10 procent is te weinig, denk ik. Om daar echt een goed beeld van te hebben, moet het feedbackpercentage omhoog. Tot slot denk ik echt wel dat het nodig is en was om dit te doen. We zijn bijvoorbeeld al bezig met het omzetten van negen maanden naar twee maanden. Eind januari zijn we daarmee gestart. De rest van de maatregelen hoop ik tegen de zomer – want het gaat vooral over interne organisatie van VDAB – rond te krijgen. Ik vind echt wel dat we werkzoekenden alle kansen moeten geven. Onze bemiddelaars doen dat ook. We gaan ook meer inzetten op intensieve begeleiding, fysieke contacten en nabijheid, en dat samen met de lokale besturen. Dat is dus één stuk. Langs de kant van de overheid gaan wij ons deel moeten doen, maar voor wat, hoort wat. Als zij niet meewerken, dan zullen zij de gevolgen van hun gedrag direct voelen, zodat zij hun gedrag ook effectief aanpassen.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Tom Ongena (Open Vld),"Dank, minister, voor de antwoorden. Ik heb het plan ook gelezen, in de krant maar ook het document zelf. Zoals ik al zei, zitten er zeker goede lijnen in. Het is een beetje de vraag waarom er nu pas wordt opgetreden, maar ook dat is natuurlijk niet uw schuld. Ik denk dat in het verleden ook regelmatig hier in het parlement de vraag gesteld is geweest om daar wat doortastender in te zijn, en we bleven toch vaak op onze honger zitten. Natuurlijk zegt een mooi Vlaams spreekwoord: ‘The proof of the pudding is in the eating'. De vraag is in welke mate VDAB in staat zal zijn om deze filosofie te volgen. Ik weet dat sommigen over de besparingen zullen beginnen, maar ik denk niet dat daar het probleem zit. Want u hebt zelf ook al aangegeven dat u een verschuiving gaat maken, en ook daar kunnen wij ons in vinden: minder zelf opleidingen voorzien die SYNTRA ook voorziet en meer focussen op de kerntaken van VDAB. De vraag is natuurlijk of de bemiddelaars mee gaan willen. We weten dat dat in het verleden ook een pijnpunt was. Er bestond soms nogal een verschil tussen de bemiddelaars. Je hebt bemiddelaars die – ik druk me voorzichtig uit – het wat moeilijk hebben met hun dubbele rol, namelijk enerzijds bemiddelen en mensen helpen, en anderzijds, als ze merken dat er onvoldoende inspanningen zijn, mensen sanctioneren en ze doorsturen naar de Controledienst. Wij hadden in het verleden ook al gevraagd om daar toch over te waken en een benchmark te zetten tussen die bemiddelaars. Is dat ook voorzien? Er is nu eenmalig een kwantitatieve evaluatie geweest, maar is het de bedoeling dat er jaarlijks een evaluatie van de bemiddelaars komt om ervoor te zorgen dat er eenvormigheid is? Op die manier hangt het niet af van de bemiddelaar waarvoor je verschijnt of hij of zij al dan niet streng, strenger of minder streng zal toezien op je inspanningen. Ik heb een andere bijkomende vraag. Er zijn nog heel wat werklozen die vrijgesteld zijn voor de arbeidsmarkt omdat ze op lange termijn onbemiddelbaar zijn. Wat gaat er met deze groep gebeuren? Zegt u daar iets over in uw plan? Dat zijn eigenlijk mijn twee bijkomende punten op dit moment.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Eva Platteau (Groen),"Dank u wel, minister, voor uw antwoord, en dank u wel, collega Ongena, om de vraag in te dienen. Ik had ook een vraag ingediend maar pas dit weekend, nadat ik de nota had gelezen. Ik was dus te laat om vandaag mee aan te vullen, maar we krijgen hier de kans om ook nog wat bijkomende vragen te stellen. Ik hoor de collega zeggen dat de naam van het actieplan van ‘Sanctionering’ naar ‘Aanklampend beleid voor werklozen’ is veranderd, maar ik denk toch dat de inhoud vooral blijft focussen op controleren en sanctioneren. Ik had een bijkomende vraag over hoe u die verstrengde aanpak die u nu op het Vlaamse niveau wilt doen, rijmt met de reeds federaal opgelegde beperking van de werkloosheidsuitkering in de tijd. Ik ben ook eens naar de cijfers gaan kijken: in 2023 waren er al meer dan tienduizend tijdelijke schorsingen door VDAB en 1700 definitieve schorsingen van de uitkeringen. U wilt natuurlijk sanctioneren met de bedoeling om te activeren, dus mijn vraag is of u ook zicht hebt op hoeveel van de werkzoekenden die in het verleden een sanctie kregen, daarna ook effectief aan de slag zijn gegaan? Is dat ook een cijfer dat VDAB opvolgt? Hoe gaat u de doelmatigheid van dit plan nagaan en welke kritieke prestatie-indicatoren (KPI’s) zult u hierbij hanteren? Het is zoals bij snelheidsboetes: we doen dat niet omdat we veel geld willen innen als overheid. We reiken snelheidsboetes uit zodat mensen hun snelheid aanpassen en we minder verkeersongevallen en -overtredingen hebben. Dat is natuurlijk het doel van zo’n beleid. U geeft het voorbeeld aan van mensen die maar niet komen opdagen op een gesprek: hebt u zicht op de uitleg die mensen daaraan geven? Doet VDAB daar onderzoek naar? Welk profiel hebben de mensen die niet naar hun afspraken komen? Want laten we wel wezen: misbruik moet er zeker uit. Het is voor iedereen duidelijk dat we zeker niet mogen tolereren dat mensen bijvoorbeeld een werkloosheidsuitkering combineren met zwartwerk. Maar de reactie van de vakbond is wel dat er ook heel veel mensen, die ingeschreven zijn bij VDAB, psychische of medische problemen hebben. Zij waarschuwen toch dat dit beleid heel erg de focus legt op sanctioneren en ze zijn bezorgd dat dat contraproductief is en dat het niet zal leiden tot betere activering. Minister, maakt u zich sterk dat dit zal leiden tot een betere activering van de werkzoekenden? Op basis van welk onderzoek komt u tot die conclusie? Hoe gaat u op korte termijn garanderen dat VDAB deze nieuwe manier van werken gaat aankunnen? Want ik meen te hebben gelezen in de nota dat het bemiddelingsproces van negen maanden zou verkort worden tot twee maanden. Kunt u zich sterk maken dat dat in de praktijk ook zo zal kunnen verlopen? Over de laatste opmerking van collega Ongena wil ik nog het volgende kwijt. Als liberaal pleit u voor een sterke controle van werkzoekenden, maar nu gaat ook nog eens een controle van de VDAB-bemiddelaars vragen. Ik denk toch dat we er vertrouwen in moeten hebben dat de bemiddelaars voldoende expertise hebben en hun best doen om mensen te activeren. Ik pas dus een beetje voor dergelijke voorstellen. Dank u wel, minister, voor uw antwoorden.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Ine Tombeur (N-VA),"Activering is volgens mij een verhaal van rechten en plichten, van kansen geven en kansen nemen. Controle en sanctionering is dan het sluitstuk van een goed uitgebouwd en aanklampend activeringsbeleid. Er zijn werkzoekenden die ondanks alle omkadering en begeleiding onvoldoende werkbereid zijn en onvoldoende inspanningen doen om een job te vinden. Uiteraard zeg ik daarmee niet dat elke werkloze geen inspanningen levert. We kennen allemaal heel goede voorbeelden van mensen die echt wel inspanningen leveren om op de arbeidsmarkt te geraken. Ik ga even het voorbeeld geven van Kenda, een Syrische tandarts die naar hier gevlucht is met haar drie kinderen. Ze had een goed diploma en ze had zelfs een tandkliniek. Zij heeft de kans gegrepen om op een hoog niveau een snelle, intensieve cursus Nederlands te volgen in afwachting van de erkenning van haar diploma. Ondertussen werkt zij in een tandartspraktijk om daar mee te helpen de wachtlijst van de patiënten weg te werken. Voor alle duidelijkheid: dat zijn niet de mensen die hier worden geviseerd. Het gaat, zoals de minister daarnet zei, om mensen die niet aanwezig zijn op gesprekken, mensen die gemaakte afspraken niet nakomen en mensen die naar een sollicitatie gaan om een bewijsje te vragen dat ze aanwezig waren en niet om te solliciteren. Dat moet eruit. Dat weten we ondertussen allemaal. Dat kan niet meer. Als we meer mensen aan het werk willen, dan moet iedereen die kan werken, aan de slag. Daarom hebben we alle talenten nodig. Niet alleen de sterkste schouders zullen daarin moeten bijdragen. Ik denk ook wel dat het belangrijk is dat aan werkzoekenden voorafgaand aan hun inschrijving bij VDAB of voorafgaand aan de start van hun traject wel duidelijk wordt gemaakt wat hun rechten en plichten zijn. Op welke manier zal VDAB daar aandacht aan geven?",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Nawal Maghroud (Vooruit),"Het is maar normaal dat we allemaal ons deeltje moeten doen. Het is maar normaal dat wie niet doet wat er van hem of haar gevraagd wordt, gesanctioneerd wordt. Maar het kan niet de bedoeling zijn om werkzoekenden nog dieper in de shit te duwen, want in vergelijking met de andere regio’s doen we het in Vlaanderen al heel goed. We zijn al streng, maar we moeten ook rechtvaardig zijn. Onze bemiddelaars hebben al heel veel werk en nog meer sanctioneren zal averechts werken. Kwetsbare mensen wonen ook in heel precaire situaties: als we hen te diep gaan duwen, zal dat ook heel grote gevolgen hebben voor hun kinderen. Dat is geen win-win, niet voor hen en niet voor de maatschappij. Het is daarstraks al gezegd geweest door de minister: het einddoel is om nooit een sanctie uit te delen. Daar wordt niemand beter van en je leert er ook niets uit. Het doel is altijd om iemand aan een job te helpen. Als we willen dat mensen gedurende een langere periode een job doen, moeten we inzetten op intensieve begeleiding, op Nederlands, op kinderopvang en op opleiding. Dit actieplan gaat niet enkel over sanctioneren, maar ook over begeleiden. Want we hebben de ambitie om elke werkzoekende na twee weken en, zoals de minister ook al zei, veel vaker dichter in de buurt van de mensen te contacteren. We hebben ook de ambitie om voor iedereen die er nood aan heeft, om de drie maanden een plan op te maken om zo snel mogelijk terug aan het werk te gaan, en om werkzoekenden sneller een opleiding aan te bieden. We verwachten dus heel veel van VDAB, maar die ambities gaan zichzelf natuurlijk niet realiseren. Ik heb nog enkele kleine vragen voor u, minister. Wat zult u doen om de bemiddelaars te versterken in hun rol? Welke rol zullen de sociale partners spelen bij de hervorming van VDAB? Tot slot: welk effect denkt u te hebben met deze maatregelen?",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Robrecht Bothuyne (cd&v),"Misschien eerst nog dit over de agenda: ik heb, net zoals andere collega’s, nadat het actieplan is goedgekeurd een vraag om uitleg ingediend. Het pleit helemaal voor collega Ongena dat hij de agenda van de regering in de gaten houdt. (Opmerkingen van Tom Ongena) Ik wil niets weten over uw bed eigenlijk. Maar het verhindert ons natuurlijk om op een ernstige manier een debat te voeren over dit onderwerp, voorzitter. Ik stel dus voor dat we – misschien op een later moment – VDAB uitnodigen om specifiek hierover te debatteren. Want ik denk dat de meeste vragen van de collega’s gaan over hoe we dit gaan doen. Ik denk dat de meeste collega’s de filosofie van deze nota ondersteunen, en dat is ook terecht. Een stevige en persoonlijke begeleiding moet de wortel zijn. Er moet ook feedback zijn van werkgevers en daar lees ik heel ambitieuze plannen over. We hebben nu minder dan 10 procent werkgevers die bijvoorbeeld feedback geven op sollicitaties. Ik wil heel graag het plan eens horen van VDAB om dat naar 100 procent op te krikken. Ik denk dat er nu een verhouding is van 70 procent online inschrijvingen en intake van nieuwe werkzoekenden bij VDAB versus 30 procent persoonlijke contacten. Ik ben helemaal voor meer persoonlijke contacten en persoonlijke dienstverlening. Ik geloof daar heel sterk in, maar de impact op het budget en de personeelsinzet is naar mijn gevoel gigantisch. De verschuiving die de minister heeft aangekondigd, is ook de juiste filosofie, maar ik ken het personeelsbestand van VDAB en dat gaat geen evidente zaak zijn om te verwezenlijken. Ik heb dus de eenvoudige vraag, voorzitter, om binnen een paar weken een hoorzitting in te plannen met VDAB over het operationaliseren van dit plan. Al is het maar om op die manier ook vanuit het parlement de minister te ondersteunen bij de terechte ambities die in de nota worden aangegeven.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Minister Zuhal Demir,"Dank u voor de vele vragen. Ik ga misschien beginnen met de volgens mij terechte vraag van collega Ongena over dat het niet mag afhangen van bemiddelaar tot bemiddelaar of van wie welke richtlijn volgt. Vandaar dat we ook heel veel acties IT-matig gaan inbedden. Als bepaalde termijnen bijvoorbeeld overschreden worden, zal dat een alarmsignaal geven. Daarnaast komt er ook een uniforme en eenduidige aanpak. Nu zijn dat dus instructies, maar we gaan voor duidelijke richtlijnen die voor al onze bemiddelaars uniform en dezelfde zijn. Wat doelmatigheid en monitoring betreft: uiteraard kreeg VDAB de opdracht om zodra het actieplan geïmplementeerd is, dat ook op te volgen. Zo zien we goed hoe dat evolueert. Zoals ik ook al zei, kunnen we een aantal zaken organisatorisch intern doen. Ik denk dat er een tweetal zaken zijn die we in regelgeving gaan moeten gieten. Dat zijn het kansenbeleid, waarbij je twee kansen krijgt in plaats van drie, en de agressie ten aanzien van de bemiddelaars. Collega Platteau, alles gaat natuurlijk om gedragsverandering. Als er geen impact is, verliezen wij hen natuurlijk ook in de bemiddeling. De bedoeling is vooral om ze in die bemiddeling te hebben. Ik denk dat de samenleving er ook om vraagt. Als wij vanuit de overheid heel veel middelen en budgetten – ik denk meer dan 900 miljoen euro – steken in bemiddeling – wat goed is, want het is een van onze kerntaken –, dan denk ik ook wel dat we duidelijk regels moeten stellen ten aanzien van werkzoekenden: “Dit verwachten we van u en als u dat niet doet, zijn dit de gevolgen.” We moeten dat ook openlijk en op voorhand communiceren zodat zij goed weten dat als ze niet verschijnen, ze het ofwel moeten verzetten ofwel moeten beseffen dat het na de tweede keer niet meer zal passeren. Ik denk dat het belangrijk is dat ze goed weten wat hun rechten zijn, maar ook wat hun plichten zijn. Wat operationalisering en impact betreft: dit plan werd opgemaakt in nauwe samenwerking met de leidend ambtenaar en een aantal van zijn collega’s van VDAB. Elke maatregel werd dus ook wel getest op de haalbaarheid. Ik zou ook niet weten waarom het niet haalbaar zou zijn om die termijnen wat in te korten van drie keer naar twee keer. Tot slot wordt het bemiddelingsproces niet ingekort, het sanctioneringsproces wel. Dat wil ik wel beklemtonen. Het is niet zo dat we het bemiddelingsproces gaan inkorten, maar wel het sanctioneringsproces. In ons actieplan staat ook uitdrukkelijk vermeld dat er in het contract, het afsprakenblad dat we met de werkzoekenden maken, een duidelijke verwijzing moet komen naar hun rechten en plichten bij aanvang van het bemiddelingsproces. Dat was ook een vraag van een van de collega’s. Collega Maghroud, de sociale partners zullen we uiteraard ook betrekken bij de totstandkoming van de acties na de eerste principiële goedkeuring. Wat regelgevend is door de Vlaamse Regering, zal gebeuren, maar ik denk dat het goed is als de minister een bepaalde visie heeft en ook duidelijk ergens naartoe wil gaan.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
over het sanctieplan van VDAB,,,,speech,,Tom Ongena (Open Vld),"Dank u wel, minister. Nogmaals, ik volg de filosofie van uw nota, in tegenstelling tot collega Platteau denk ik, als ik haar tussenkomst hoor. Collega, u hebt het daarstraks gehad over de werkbaarheid van het werk. Als je met werkende mensen spreekt, hoor je dat zij kreunen onder de werkdruk, omdat heel veel vacatures niet ingevuld geraken. Ik denk dus dat we er alles aan moeten doen om mensen die vandaag geen job hebben, te begeleiden naar die vacatures. Ik versta niet dat er in Vlaanderen duizenden mensen zijn die tien jaar of langer werkzoekend zijn. Ik denk dat we die werkende mensen hun werkbaarheid een dienst bewijzen door ook duidelijk te maken dat als je werkzoekend bent en de overheid inspanningen doet om je aan een job te helpen, je dat maar beter ernstig neemt en daar desnoods een sanctie voor krijgt. Minister, het is zoals ik heb gezegd: ‘The proof of the pudding is in the eating'. Ik denk dat uw plan toch van drie dingen afhangt. Ten eerste hangt het af van of de Federale Regering gaat meegaan, want sommige zaken moet u met hen afspreken. Ten tweede hangt het af van of uw coalitiepartners zullen blijven meegaan. Collega Maghroud hoor ik net zeggen dat meer sanctioneren die mensen alleen maar dieper in de miserie gaat duwen. Ik weet niet goed in welke mate zij dus zullen blijven meegaan. En ten derde hangt het af van of VDAB hier inderdaad in zal meegaan. Collega Bothuyne, hier was u mij voor. Ik denk dat het inderdaad zeer nuttig zou zijn om een gedachtewisseling met VDAB te organiseren. De vraag om met hen toch eens na te gaan hoe ze dit plan gaan implementeren, steun ik helemaal.",woensdag 19 februari 2025,1872139.0,https://www.vlaamsparlement.be//nl/parlementair-werk/commissies/commissievergaderingen/1869862/verslag/1872139
